<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="Petofi_01006_0213" xml:lang="hu" xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">JÁNOS VITÉZ</title>
				<author>
					<persName>
						<surname>Petőfi</surname>
						<forename>Sándor</forename>
					</persName>
					<date from="1823" to="1849">1823-1849</date>
					<idno type="VIAF">59087691</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">8599</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>JÁNOS VITÉZ</title>
					<author>
						<persName>
							<surname>Petőfi</surname>
							<forename>Sándor</forename>
						</persName>
						<idno type="VIAF">59087691</idno>
					</author>
					<relatedItem type="copyText">
						<bibl>
							<title>Petőfi Sándor összes költeményei</title>
							<date when="1996-10-31"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/01000/01006"/>
							<respStmt>
								<resp>Original Electronic Edition</resp>
								<persName>
									<surname>Mészáros</surname>
									<forename>Attila</forename>
								</persName>
								<persName>
									<surname>Hevele</surname>
									<forename>István</forename>
								</persName>
								<persName>
									<surname>Szaniszló</surname>
									<forename>Ákos</forename>
								</persName>
								<persName>
									<surname>Drótos</surname>
									<forename>László</forename>
								</persName>
								<persName>
									<surname>Pétery</surname>
									<forename>Kristóf</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>JÁNOS VITÉZ</head>
				<p>1</p>
				<lg>
					<l>Tüzesen süt le a nyári nap sugára</l>
					<l>Az ég tetejéről a juhászbojtárra.</l>
					<l>Fölösleges dolog sütnie oly nagyon,</l>
					<l>A juhásznak úgyis nagy melege vagyon.</l>
				</lg>
				<lg>
					<l>Szerelem tüze ég fiatal szivében,</l>
					<l>Ugy legelteti a nyájt a faluvégen.</l>
					<l>Faluvégen nyája mig szerte legelész,</l>
					<l>Ő addig subáján a fűben heverész.</l>
				</lg>
				<lg>
					<l>Tenger virág nyílik tarkán körülötte,</l>
					<l>De ő a virágra szemét nem vetette;</l>
					<l>Egy kőhajtásnyira foly tőle a patak,</l>
					<l>Bámuló szemei odatapadtanak.</l>
				</lg>
				<lg>
					<l>De nem ám a patak csillámló habjára,</l>
					<l>Hanem a patakban egy szőke kislyányra,</l>
					<l>A szőke kislyánynak karcsu termetére,</l>
					<l>Szép hosszú hajára, gömbölyű keblére.</l>
				</lg>
				<lg>
					<l>Kisleány szoknyája térdig föl van hajtva,</l>
					<l>Mivelhogy ruhákat mos a fris patakba’;</l>
					<l>Kilátszik a vízből két szép térdecskéje</l>
					<l>Kukoricza Jancsi gyönyörűségére.</l>
				</lg>
				<lg>
					<l>Mert a pázsit fölött heverésző juhász</l>
					<l>Kukoricza Jancsi, ki is lehetne más?</l>
					<l>Ki pedig a vízben a ruhát tisztázza,</l>
					<l>Iluska az, Jancsi szivének gyöngyháza.</l>
				</lg>
				<lg>
					<l>„Szivemnek gyöngyháza, lelkem Iluskája!”</l>
					<l>Kukoricza Jancsi így szólott hozzája:</l>
					<l>„Pillants ide, hiszen ezen a világon</l>
					<l>Csak te vagy énnekem minden mulatságom.</l>
				</lg>
				<lg>
					<l>Vesd reám sugarát kökényszemeidnek,</l>
					<l>Gyere ki a vízből, hadd öleljelek meg;</l>
					<l>Gyere ki a partra, csak egy pillanatra,</l>
					<l>Rácsókolom lelkem piros ajakadra!”</l>
				</lg>
				<lg>
					<l>„Tudod, Jancsi szivem, örömest kimennék,</l>
					<l>Ha a mosással oly igen nem sietnék;</l>
					<l>Sietek, mert máskép velem roszul bánnak,</l>
					<l>Mostoha gyermeke vagyok én anyámnak.”</l>
				</lg>
				<lg>
					<l>Ezeket mondotta szőke szép Iluska,</l>
					<l>S a ruhákat egyre nagy serényen mosta.</l>
					<l>De a juhászbojtár fölkel subájáról,</l>
					<l>Közelebb megy hozzá, s csalogatva így szól:</l>
				</lg>
				<lg>
					<l>„Gyere ki, galambom! gyere ki, gerlicém!</l>
					<l>A csókot, ölelést mindjárt elvégzem én;</l>
					<l>Aztán a mostohád sincs itt a közelben,</l>
					<l>Ne hagyd, hogy szeretőd halálra epedjen.”</l>
				</lg>
				<lg>
					<l>Kicsalta a leányt édes beszédével,</l>
					<l>Átfogta derekát mind a két kezével,</l>
					<l>Megcsókolta száját nem egyszer sem százszor,</l>
					<l>Ki mindeneket tud: az tudja csak, hányszor.</l>
				</lg>
				<p>2</p>
				<lg>
					<l>Az idő aközben haladott sietve,</l>
					<l>A patak habjain piroslott az este.</l>
					<l>Dúlt-fúlt Iluskának gonosz mostohája;</l>
					<l>Hol marad, hol lehet oly soká leánya?</l>
				</lg>
				<lg>
					<l>A rosz vén mostoha ekkép gondolkodott;</l>
					<l>Követték ezek a szók a gondolatot:</l>
					<l>(S nem mondhatni, hogy jókedvvel ejtette ki.)</l>
					<l>„Megnézem, mit csinál? ha henyél: jaj neki!”</l>
				</lg>
				<lg>
					<l>Jaj neked Iluska, szegény árva kislyány!</l>
					<l>Hátad mögött van már a dühös boszorkány;</l>
					<l>Nagy szája megnyílik, tüdeje kitágul,</l>
					<l>S ily módon riaszt föl szerelem álmábul:</l>
				</lg>
				<lg>
					<l>„Becstelen teremtés! gyalázatos pára!</l>
					<l>Ilyet mersz te tenni világnak csúfjára?</l>
					<l>Lopod a napot és istentelenkedel...</l>
					<l>Nézze meg az ember... hogy tüstént vigyen el -”</l>
				</lg>
				<lg>
					<l>„Hanem most már elég, hallja-e kend, anyjuk?</l>
					<l>Fogja be a száját, vagy majd betapasztjuk.</l>
					<l>Ugy merje kend Ilust egy szóval bántani,</l>
					<l>Hogy kihullanak még meglevő fogai.”</l>
				</lg>
				<lg>
					<l>Reszkető kedvese védelmezésére</l>
					<l>Ekkép fakadt ki a nyáj bátor őrzője;</l>
					<l>Azután haragos szemmel fenyegetve</l>
					<l>Az elmondottakhoz e szavakat tette:</l>
				</lg>
				<lg>
					<l>„Ha nem akarja, hogy felgyujtsam a házát,</l>
					<l>Meg ne illesse kend ezt a szegény árvát.</l>
					<l>Úgyis töri magát, dolgozik eleget,</l>
					<l>És mégsem kap száraz kenyérnél egyebet.</l>
				</lg>
				<lg>
					<l>Most eredj, Iluskám. Megvan még a nyelved,</l>
					<l>Hogy elpanaszold, ha roszúl bánik veled. -</l>
					<l>S kend ne akadjon fönn azon, mit más csinál,</l>
					<l>Hisz kend sem volt jobb a deákné vásznánál.”</l>
				</lg>
				<lg>
					<l>Kukoricza Jancsi fölkapta subáját,</l>
					<l>S sebes lépésekkel ment keresni nyáját,</l>
					<l>Nagy megszeppenéssel most vette csak észre,</l>
					<l>Hogy imitt-amott van egy-kettő belőle.</l>
				</lg>
				<p>3</p>
				<lg>
					<l>A nap akkor már a földet érintette,</l>
					<l>Mikor Jancsi a nyájt félig összeszedte;</l>
					<l>Nem tudja, hol lehet annak másik fele:</l>
					<l>Tolvaj-e vagy farkas, ami elment vele?</l>
				</lg>
				<lg>
					<l>Akárhová lett az, csakhogy már odavan;</l>
					<l>Búsulás, keresés, minden haszontalan.</l>
					<l>Most hát mihez fogjon? nekiszánva magát,</l>
					<l>Hazafelé hajtja a megmaradt falkát.</l>
				</lg>
				<lg>
					<l>„Majd lesz neked Jancsi... no hiszen lesz neked!”</l>
					<l>Szomorún kullogva gondolta ezeket,</l>
					<l>„Gazduramnak úgyis rosz a csillagzatja,</l>
					<l>Hát még... de legyen meg isten akaratja.”</l>
				</lg>
				<lg>
					<l>Ezt gondolta, többet nem is gondolhatott;</l>
					<l>Mert ekkor a nyájjal elérte a kaput.</l>
					<l>Kapu előtt állt az indulatos gazda,</l>
					<l>Szokás szerint a nyájt olvasni akarta.</l>
				</lg>
				<lg>
					<l>„Sose olvassa biz azt kelmed, gazduram!</l>
					<l>Mi tagadás benne? igen nagy híja van;</l>
					<l>Szánom, bánom, de már nem tehetek róla,”</l>
					<l>Kukoricza Jancsi e szavakat szólta.</l>
				</lg>
				<lg>
					<l>Gazdája meg ezt a feleletet adta,</l>
					<l>S megkapta bajszát, és egyet pödrött rajta:</l>
					<l>„Ne bolondozz Jancsi, a tréfát nem értem;</l>
					<l>Amíg jól van dolgod, föl ne gerjeszd mérgem.”</l>
				</lg>
				<lg>
					<l>Kisült, hogy korántsem tréfaság a beszéd,</l>
					<l>Jancsi gazdájának majd elvette eszét;</l>
					<l>Jancsi gazdája bőg, mint aki megbőszült:</l>
					<l>„Vasvillát, vasvillát!... hadd szúrjam keresztül!</l>
				</lg>
				<lg>
					<l>Jaj, a zsivány! jaj, az akasztani való!</l>
					<l>Hogy ássa ki mind a két szemét a holló!...</l>
					<l>Ezért tartottalak? ezért etettelek?</l>
					<l>Sohase kerüld ki a hóhérkötelet.</l>
				</lg>
				<lg>
					<l>Elpusztulj előlem, többé ne lássalak!”</l>
					<l>Jancsi gazdájából így dőltek a szavak;</l>
					<l>Fölkapott hirtelen egy petrencés rudat,</l>
					<l>A petrencés rúddal Jancsi után szaladt.</l>
				</lg>
				<lg>
					<l>Kukoricza Jancsi elfutott előle,</l>
					<l>De koránsem azért, mintha talán félne,</l>
					<l>Markos gyerek volt ő, husz legényen kitett,</l>
					<l>Noha nem érte meg még husszor a telet.</l>
				</lg>
				<lg>
					<l>Csak azért futott, mert világosan látta,</l>
					<l>Hogy méltán haragszik oly nagyon gazdája;</l>
					<l>S ha ütlegre kerül a dolog, azt verje,</l>
					<l>Ki félig apja volt, ki őt fölnevelte?</l>
				</lg>
				<lg>
					<l>Futott, míg a szuszból gazdája kifogyott;</l>
					<l>Azután ballagott, megállt, meg ballagott</l>
					<l>Jobbra is, balra is; s mindevvel mit akar?</l>
					<l>Nem tudta, mert nagy volt fejében a zavar.</l>
				</lg>
				<p>4</p>
				<lg>
					<l>Mikorra a patak vize tükörré lett,</l>
					<l>Melybe ezer csillag ragyogása nézett:</l>
					<l>Jancsi Iluskáék kertje alatt vala;</l>
					<l>Maga sem tudta, hogy mikép jutott oda.</l>
				</lg>
				<lg>
					<l>Megállt, elővette kedves furulyáját,</l>
					<l>Kezdte rajta fújni legbúsabb nótáját;</l>
					<l>A harmat, mely ekkor ellepett fűt, bokort,</l>
					<l>Tán a szánakozó csillagok könnye volt.</l>
				</lg>
				<lg>
					<l>Iluska már aludt. A pitvar eleje</l>
					<l>Volt nyár idejében rendes fekvőhelye.</l>
					<l>Fekvőhelyéről a jól ismert nótára</l>
					<l>Fölkelt, lesietett Jancsi látására.</l>
				</lg>
				<lg>
					<l>Jancsinak látása nem esett kedvére,</l>
					<l>Mert megijedt tőle, s ily szót csalt nyelvére:</l>
					<l>„Jancsi lelkem, mi lelt? mért vagy oly halovány,</l>
					<l>Mint az elfogyó hold bús őszi éjszakán?”</l>
				</lg>
				<lg>
					<l>„Hej, Iluskám! hogyne volnék én halovány,</l>
					<l>Mikor szép orcádat utószor látom tán...”</l>
					<l>„Jancsikám, látásod ugyis megrémített;</l>
					<l>Hagyd el az istenért az ilyen beszédet!”</l>
				</lg>
				<lg>
					<l>„Utószor látlak én, szivem szép tavasza!</l>
					<l>Utószor szólt itten furulyám panasza;</l>
					<l>Utószor ölellek, utószor csókollak,</l>
					<l>Örökre elmegyek, örökre itt hagylak!”</l>
				</lg>
				<lg>
					<l>Most a boldogtalan mindent elbeszéle,</l>
					<l>Ráborúlt zokogó kedvese keblére,</l>
					<l>Ráborúlt, ölelte, de képpel elfordult:</l>
					<l>Ne lássa a leány, hogy könnye kicsordult.</l>
				</lg>
				<lg>
					<l>„Most hát, szép Iluskám! Most hát, édes rózsám!</l>
					<l>Az isten áldjon meg, gondolj néha reám.</l>
					<l>Ha látsz száraz kórót szélvésztől kergetve,</l>
					<l>Bujdosó szeretőd jusson majd eszedbe.”</l>
				</lg>
				<lg>
					<l>„Most hát, Jancsi lelkem, eredj, ha menned kell!</l>
					<l>A jóisten legyen minden lépéseddel.</l>
					<l>Ha látsz tört virágot útközépre vetve,</l>
					<l>Hervadó szeretőd jusson majd eszedbe.”</l>
				</lg>
				<lg>
					<l>Elváltak egymástól, mint ágtól a levél;</l>
					<l>Mindkettejök szive lett puszta, hideg tél.</l>
					<l>Könnyeit Iluska hullatta nagy számmal,</l>
					<l>Jancsi letörölte inge bő ujjával.</l>
				</lg>
				<lg>
					<l>Indult; nem nézte egy szemmel sem, hol az ut?</l>
					<l>Neki úgyis mindegy volt, akárhova jut.</l>
					<l>Fütyörésztek pásztorgyermekek mellette,</l>
					<l>Kolompolt a gulya... ő észre sem vette.</l>
				</lg>
				<lg>
					<l>A falu messzire volt már háta megett,</l>
					<l>Nem látta lobogni a pásztortüzeket;</l>
					<l>Mikor utójára megállt s visszanézett,</l>
					<l>A torony bámult rá, mint sötét kisértet.</l>
				</lg>
				<lg>
					<l>Ha ekkor mellette lett volna valaki,</l>
					<l>Hallotta volna őt nagyot sóhajtani;</l>
					<l>A levegőeget daruk hasították,</l>
					<l>Magasan röpűltek, azok sem hallották.</l>
				</lg>
				<lg>
					<l>Ballagott, ballagott a halk éjszakában,</l>
					<l>Csak nehéz subája suhogott nyakában;</l>
					<l>Ő ugyan subáját gondolta nehéznek,</l>
					<l>Pedig a szive volt oly nehéz szegénynek.</l>
				</lg>
				<p>5</p>
				<lg>
					<l>Mikor a nap fölkelt, s a holdat elküldte,</l>
					<l>A puszta, mint tenger, feküdt körülötte;</l>
					<l>A nap fölkeltétől a nap enyésztéig</l>
					<l>Egyenes rónaság nyujtózkodott végig.</l>
				</lg>
				<lg>
					<l>Nem volt virág, nem volt fa, nem volt bokor ott,</l>
					<l>A harmat apró gyér fűveken csillogott;</l>
					<l>Oldalvást a napnak első sugarára</l>
					<l>Fölpiroslott egy tó; környékezte káka.</l>
				</lg>
				<lg>
					<l>A tónak szélénél a káka közepett</l>
					<l>Egy hosszú nyakú gém eledelt keresett,</l>
					<l>És a tó közepén gyors halászmadarak</l>
					<l>Hosszú szárnyaikkal le s föl szállongtanak.</l>
				</lg>
				<lg>
					<l>Jancsi csak ballagott sötét árnyékával</l>
					<l>S elméjének sötét gondolkozásával;</l>
					<l>Az egész pusztában széjjel sütött a nap,</l>
					<l>De az ő szivében éjek éje maradt.</l>
				</lg>
				<lg>
					<l>Mikor a nap elért az ég tetejére,</l>
					<l>Eszébe jutott, hogy falatozni kéne,</l>
					<l>Tennap ilyen tájban evett utójára,</l>
					<l>Meg alig is bírta már lankadó lába.</l>
				</lg>
				<lg>
					<l>Letelepűlt, elővette tarisznyáját,</l>
					<l>Megette maradék kevés szalonnáját.</l>
					<l>Nézte őt a kék ég, a fényes nap... alább</l>
					<l>Ragyogó szemével a tündér délibáb.</l>
				</lg>
				<lg>
					<l>A kis ebéd neki jóizűen esett,</l>
					<l>Megszomjazott rá, a tóhoz közeledett,</l>
					<l>Kalapjának belemártá karimáját,</l>
					<l>Ekkép enyhitette égő szomjuságát.</l>
				</lg>
				<lg>
					<l>A tónak partjáról nem távozott messze:</l>
					<l>Az álom szemének pilláját ellepte;</l>
					<l>Vakondokturásra bocsátotta fejét,</l>
					<l>Hogy visszanyerhesse elfogyott erejét.</l>
				</lg>
				<lg>
					<l>Az álom őt odavitte, ahonnan jött,</l>
					<l>Iluskája pihent hű karjai között,</l>
					<l>Mikor a kisleányt csókolni akarta,</l>
					<l>Hatalmas mennydörgés álmát elzavarta.</l>
				</lg>
				<lg>
					<l>Szétnézett a puszta hosszában, széltében;</l>
					<l>Nagy égiháború volt keletkezőben.</l>
					<l>Oly hamar támadott az égiháború,</l>
					<l>Mily hamar Jancsinak sorsa lett szomorú.</l>
				</lg>
				<lg>
					<l>A világ sötétbe öltözködött vala,</l>
					<l>Szörnyen zengett az ég, hullt az istennyila;</l>
					<l>Végtére megnyílt a felhők csatornája,</l>
					<l>S a tó vize sűrű buborékot hánya.</l>
				</lg>
				<lg>
					<l>Jó hosszú botjára Jancsi támaszkodott,</l>
					<l>Lekonyította a karimás kalapot,</l>
					<l>Nagyszőrű subáját meg kifordította,</l>
					<l>Úgy tekintett bele a vad zivatarba.</l>
				</lg>
				<lg>
					<l>De a vihar ami hamar keletkezett,</l>
					<l>Oly hamar is hagyta el megint az eget.</l>
					<l>Megindult a felhő könnyü szélnek szárnyán,</l>
					<l>Ragyogott keleten a tarka szivárvány.</l>
				</lg>
				<lg>
					<l>Subájáról Jancsi lerázta a vizet,</l>
					<l>Miután lerázta, ujra utnak eredt.</l>
					<l>Mikor a nap leszállt pihenni ágyába,</l>
					<l>Kukoricza Jancsit még vitte két lába.</l>
				</lg>
				<lg>
					<l>Vitte őt két lába erdő közepébe,</l>
					<l>Sűrű zöld erdőnek sötét közepébe;</l>
					<l>Ott őt köszöntötte holló károgása,</l>
					<l>Mely épen egy esett vadnak szemét ásta.</l>
				</lg>
				<lg>
					<l>Sem erdő, sem holló őt nem háborgatván,</l>
					<l>Kukoricza Jancsi ment a maga utján;</l>
					<l>Erdő közepében sötét ösvényére</l>
					<l>Leküldte világát a hold sárga fénye.</l>
				</lg>
				<p>6</p>
				<lg>
					<l>Az idő járása éjfél lehetett már,</l>
					<l>Mikor szemébe tünt egy pislogó sugár.</l>
					<l>Amint közelebb ért, látta, hogy ez a fény</l>
					<l>Ablakból világít az erdő legmélyén.</l>
				</lg>
				<lg>
					<l>Jancsi e látványra ekkép okoskodék:</l>
					<l>„Ez a világ aligha csárdában nem ég;</l>
					<l>Bizonyára ugy lesz - hál’ a jóistennek!</l>
					<l>Bemegyek az éjre, benne megpihenek.”</l>
				</lg>
				<lg>
					<l>Csalatkozott Jancsi, mert az nem volt csárda,</l>
					<l>Hanem volt tizenkét zsiványnak tanyája.</l>
					<l>Nem állott üresen a ház, a zsiványok</l>
					<l>Mind a tizenketten odabenn valának.</l>
				</lg>
				<lg>
					<l>Éjszaka, zsiványok, csákányok, pisztolyok...</l>
					<l>Ha jól megfontoljuk, ez nem tréfadolog;</l>
					<l>De az én Jancsimnak helyén állt a szíve,</l>
					<l>Azért is közéjük nagy bátran belépe.</l>
				</lg>
				<lg>
					<l>„Adjon az úristen szerencsés jó estét!”</l>
					<l>Mondott nekik Jancsi ilyen megköszöntést;</l>
					<l>Erre a zsiványok fegyverhez kapának,</l>
					<l>Jancsinak rohantak, s szólt a kapitányok:</l>
				</lg>
				<lg>
					<l>„Szerencsétlenségnek embere, ki vagy te?</l>
					<l>Hogy lábadat mered tenni e küszöbre.</l>
					<l>Vannak-e szüleid? van-e feleséged?</l>
					<l>Akármid van, nem fog többé látni téged.”</l>
				</lg>
				<lg>
					<l>Jancsinak sem szíve nem vert sebesebben</l>
					<l>E szókra, sem nem lett haloványabb színben;</l>
					<l>A zsiványkapitány fenyegetésire</l>
					<l>Meg nem ijedt hangon ily módon felele:</l>
				</lg>
				<lg>
					<l>„Akinek életét van miért félteni,</l>
					<l>Ha e tájt kerüli, nagyon bölcsen teszi.</l>
					<l>Nekem nem kedves az élet, hát közétek,</l>
					<l>Bárkik vagytok, egész bátorsággal lépek.</l>
				</lg>
				<lg>
					<l>Azért, ha úgy tetszik, hagyjatok életben,</l>
					<l>Hagyjatok ez éjjel itten megpihennem;</l>
					<l>Ha nem akarjátok ezt: üssetek agyon,</l>
					<l>Hitvány életemet védeni nem fogom.”</l>
				</lg>
				<lg>
					<l>Ezt mondta, nyugodtan a jövendőt várva,</l>
					<l>A tizenkét zsivány csodálkozására.</l>
					<l>A kapitány ilyen szókat váltott véle:</l>
					<l>„Egyet mondok, öcsém, kettő lesz belőle;</l>
				</lg>
				<lg>
					<l>Te derék legény vagy, azt a bátor szented!</l>
					<l>Téged az isten is zsiványnak teremtett.</l>
					<l>Éltedet megveted, a halált nem féled...</l>
					<l>Te kellesz minekünk... kezet csapunk véled!</l>
				</lg>
				<lg>
					<l>Rablás, fosztogatás, ölés nekünk tréfa,</l>
					<l>E derék tréfának díja gazdag préda.</l>
					<l>Ez a hordó ezüst, ez meg arany, látod?...</l>
					<l>Nos hát elfogadod a cimboraságot?”</l>
				</lg>
				<lg>
					<l>Furcsa dolgok jártak Jancsi elméjében,</l>
					<l>S tettetett jókedvvel szólt ilyeténképen:</l>
					<l>„Cimborátok vagyok, itt a kezem rája!</l>
					<l>Rút életemnek ez a legszebb órája.”</l>
				</lg>
				<lg>
					<l>„No, hogy még szebb legyen,” felelt a kapitány,</l>
					<l>„Lássunk, embereim, az áldomás után;</l>
					<l>Papok pincéjéből van jó borunk elég,</l>
					<l>Nézzük meg a kancsók mélységes fenekét!”</l>
				</lg>
				<lg>
					<l>S a kancsók mélységes fenekére néztek,</l>
					<l>S lett eltemetése fejökben az észnek;</l>
					<l>Maga volt csak Jancsi, ki mértéket tartott,</l>
					<l>Kinálgatták, de ő aprókat kortyantott.</l>
				</lg>
				<lg>
					<l>Álmot hozott a bor latrok pillájára...</l>
					<l>Jancsinak sem kellett több, ő csak ezt várta.</l>
					<l>Mikor a zsiványok jobbra, balra dőltek,</l>
					<l>Jancsi a beszédet ilyformán kezdé meg:</l>
				</lg>
				<lg>
					<l>„Jó éjszakát!... nem kelt föl titeket sem más,</l>
					<l>Majd csak az itéletnapi trombitálás!</l>
					<l>Élete gyertyáját soknak eloltátok,</l>
					<l>Küldök én örökös éjszakát reátok.</l>
				</lg>
				<lg>
					<l>Most a kincses kádhoz! Megtöltöm tarisznyám,</l>
					<l>Hazaviszem neked, szerelmes Iluskám!</l>
					<l>Cudar mostohádnak nem lész többé rabja,</l>
					<l>Feleségül veszlek... isten is akarja.</l>
				</lg>
				<lg>
					<l>Házat építtetek a falu közepén,</l>
					<l>Ékes menyecskének odavezetlek én;</l>
					<l>Ottan éldegélünk mi ketten boldogan,</l>
					<l>Mint Ádám és Éva a paradicsomban...</l>
				</lg>
				<lg>
					<l>Istenem teremtőm! mit beszélek én itt?</l>
					<l>Zsiványoknak vigyem el átkozott pénzit?</l>
					<l>Tán minden darabhoz vérfoltok ragadtak,</l>
					<l>S én ilyen kincsekkel legyek boldog, gazdag?</l>
				</lg>
				<lg>
					<l>Hozzájok sem nyúlok... azt én nem tehetem,</l>
					<l>Nincs elromolva a lelkiisméretem. -</l>
					<l>Édes szép Iluskám, csak viseld terhedet,</l>
					<l>Bízd a jóistenre árva életedet!”</l>
				</lg>
				<lg>
					<l>Mikor elvégezte Jancsi a beszédet,</l>
					<l>Az égő gyertyával a házból kilépett,</l>
					<l>Meggyujtá födelét mind a négy szögleten,</l>
					<l>Elharapózott a mérges láng sebesen.</l>
				</lg>
				<lg>
					<l>Egy láng lett a födél szempillantás alatt,</l>
					<l>A láng piros nyelve az ég felé szaladt,</l>
					<l>Feketévé vált a tisztakék égi bolt,</l>
					<l>Elhaloványodott a teljes fényü hold.</l>
				</lg>
				<lg>
					<l>A szokatlan világ amint elterjedett,</l>
					<l>Fölriasztotta a baglyot, bőregeret;</l>
					<l>Kiterjesztett szárnyok sebes suhogása</l>
					<l>A falombozatok nyugalmát fölrázta.</l>
				</lg>
				<lg>
					<l>A föltámadó nap legelső sugára</l>
					<l>Lesütött a háznak füstölgő romjára,</l>
					<l>Pusztult ablakán át benézett a házba,</l>
					<l>Ott a haramjáknak csontvázait látta.</l>
				</lg>
				<p>7</p>
				<lg>
					<l>Jancsi már hetedhét országon túl jára,</l>
					<l>Nem is igen gondolt a zsiványtanyára;</l>
					<l>Egyszerre valami csillámlott előtte,</l>
					<l>Hát sugarát a nap fegyverekre lőtte.</l>
				</lg>
				<lg>
					<l>Katonák jövének, gyönyörű huszárok,</l>
					<l>A nap fénye ezek fegyverén csillámlott;</l>
					<l>Alattok a lovak tomboltak, prüsszögtek,</l>
					<l>Kényesen rázták szép sörényes fejöket.</l>
				</lg>
				<lg>
					<l>Mikor őket Jancsi közeledni látta,</l>
					<l>Alig fért meg szíve a baloldalába’,</l>
					<l>Mert így gondolkodott: „Ha befogadnának,</l>
					<l>Be örömest mennék én is katonának!”</l>
				</lg>
				<lg>
					<l>Amint a katonák közelébe értek,</l>
					<l>Ily szavát hallotta Jancsi a vezérnek:</l>
					<l>„Vigyázz, földi! bizony rálépsz a fejedre...</l>
					<l>Mi ördögért vagy úgy a búnak eredve?”</l>
				</lg>
				<lg>
					<l>Jancsi pedig szólott fohászkodva nagyot:</l>
					<l>„Én a kerek világ bujdosója vagyok;</l>
					<l>Ha kegyelmetekkel egy sorban lehetnék,</l>
					<l>A ragyogó nappal farkasszemet néznék.”</l>
				</lg>
				<lg>
					<l>Szólt megint a vezér: „Jól meggondold, földi!</l>
					<l>Nem mulatni megyünk, megyünk öldökölni.</l>
					<l>Rárontott a török a francia népre;</l>
					<l>Franciáknak megyünk mi segedelmére.”</l>
				</lg>
				<lg>
					<l>„Hát hisz akkor én meg még jobban szeretném,</l>
					<l>Ha magamat lóra, nyeregbe vethetném;</l>
					<l>Mert ha én nem ölök, engem öl meg a bú -</l>
					<l>Nagyon kivánt dolog nekem a háború.</l>
				</lg>
				<lg>
					<l>Igaz, hogy eddig csak szamarat ismértem,</l>
					<l>Mivelhogy juhászság volt a mesterségem.</l>
					<l>De magyar vagyok, s a magyar lóra termett,</l>
					<l>Magyarnak teremt az isten lovat, nyerget.”</l>
				</lg>
				<lg>
					<l>Sokat mondott Jancsi megeredt nyelvével,</l>
					<l>De még többet mondott sugárzó szemével;</l>
					<l>Nagyon természetes hát, hogy a vezérnek</l>
					<l>Megtetszett, és be is vette közlegénynek.</l>
				</lg>
				<lg>
					<l>Cifra beszéd kéne azt elősorolni,</l>
					<l>A vörös nadrágban mit érezett Jancsi,</l>
					<l>Mit érezett, mikor a mentét fölkapta,</l>
					<l>S villogó kardját a napnak megmutatta.</l>
				</lg>
				<lg>
					<l>Csillagokat rúgott szilaj paripája,</l>
					<l>Mikor Jancsi magát fölvetette rája,</l>
					<l>De ő keményen űlt rajta, mint a cövek,</l>
					<l>A földindulás sem rázhatta volna meg.</l>
				</lg>
				<lg>
					<l>Bámulói lettek katonapajtási,</l>
					<l>Nem győzték szépségét, erejét csodálni,</l>
					<l>És amerre mentek, s beszállásozának,</l>
					<l>Induláskor gyakran sírtak a leányok.</l>
				</lg>
				<lg>
					<l>Lyányokra nézve ami Jancsit illeti,</l>
					<l>Egyetlenegy leány sem tetszett őneki,</l>
					<l>Az igaz, hogy noha sok földet bejára,</l>
					<l>Sehol sem akadt ő Iluska párjára.</l>
				</lg>
				<p>8</p>
				<lg>
					<l>Nos hát ment a sereg, csak ment, csak mendegélt,</l>
					<l>Tatárországnak már elérte közepét;</l>
					<l>De itten reája nagy veszedelem várt:</l>
					<l>Látott érkezni sok kutyafejű tatárt.</l>
				</lg>
				<lg>
					<l>Kutyafejű tatár népek fejedelme</l>
					<l>A magyar sereget ekkép idvezelte:</l>
					<l>„Hogy mikép mertek ti szembeszállni vélünk?</l>
					<l>Tudjátok-e, hogy mi emberhússal élünk?”</l>
				</lg>
				<lg>
					<l>Nagy volt ijedsége szegény magyaroknak,</l>
					<l>Minthogy a tatárok ezerannyin voltak;</l>
					<l>Jó, hogy akkor azon a vidéken jára</l>
					<l>Szerecsenországnak jószívű királya.</l>
				</lg>
				<lg>
					<l>Ez a magyaroknak mindjárt pártját fogta,</l>
					<l>Mert Magyarországot egyszer beutazta,</l>
					<l>S ekkor Magyarország jámborlelkü népe</l>
					<l>Igen becsületes módon bánt ővéle.</l>
				</lg>
				<lg>
					<l>El sem feledte ezt a szerecsen király:</l>
					<l>Azért a magyarok védelmére kiáll,</l>
					<l>S a tatár császárral, kivel jóbarát volt,</l>
					<l>Kiengesztelésűl ily szavakat váltott:</l>
				</lg>
				<lg>
					<l>„Kedves jóbarátom, ne bántsd e sereget,</l>
					<l>Legkisebbet sem fog ez ártani neked,</l>
					<l>Igen jól ismerem én a magyar népet,</l>
					<l>Kedvemért bocsásd át országodon őket.”</l>
				</lg>
				<lg>
					<l>„A kedvedért, pajtás, hát csak már megteszem.”</l>
					<l>Szólt kibékülve a tatár fejedelem,</l>
					<l>De még meg is írta az úti levelet,</l>
					<l>Hogy senki se bántsa a magyar sereget.</l>
				</lg>
				<lg>
					<l>Az igaz, hogy nem is lett semmi bántása,</l>
					<l>De mégis örűlt, hogy elért a határra,</l>
					<l>Hogyne örűlt volna? ez a szegény vidék</l>
					<l>Egyebet se’ terem: medvehúst meg fügét.</l>
				</lg>
				<p>9</p>
				<lg>
					<l>Tatárország hegyes-völgyes tartománya</l>
					<l>Messziről nézett a seregnek utána,</l>
					<l>Mert jól bent vala már nagy Taljánországban,</l>
					<l>Rozmarínfa-erdők sötét árnyékában.</l>
				</lg>
				<lg>
					<l>Itt semmi különös nem történt népünkkel,</l>
					<l>Csakhogy küszködnie kellett a hideggel,</l>
					<l>Mert Taljánországban örökös tél vagyon;</l>
					<l>Mentek katonáink csupa havon, fagyon.</l>
				</lg>
				<lg>
					<l>No de a magyarság erős természete,</l>
					<l>Bármi nagy hideg volt, megbirkozott vele;</l>
					<l>Aztán meg, ha fáztak, hát kapták magokat,</l>
					<l>Leszálltak s hátokra vették a lovokat.</l>
				</lg>
				<p>10</p>
				<lg>
					<l>Ekképen jutottak át Lengyelországba,</l>
					<l>Lengyelek földéről pedig Indiába;</l>
					<l>Franciaország és India határos,</l>
					<l>De köztük az út nem nagyon mulatságos.</l>
				</lg>
				<lg>
					<l>India közepén még csak dombok vannak,</l>
					<l>De aztán a dombok mindig magasabbak,</l>
					<l>S mikor a két ország határát elérik,</l>
					<l>Már akkor a hegyek fölnyúlnak az égig.</l>
				</lg>
				<lg>
					<l>Tudni való, hogy itt a sereg izzadott,</l>
					<l>Le is hányt magáról dolmányt, nyakravalót...</l>
					<l>Hogyne az istenért? a nap fejök felett</l>
					<l>Valami egy óra-járásra lehetett.</l>
				</lg>
				<lg>
					<l>Enni nem ettek mást, mint levegőeget;</l>
					<l>Ez olyan sürü ott, hogy harapni lehet.</l>
					<l>Hanem még italhoz is furcsán jutottak:</l>
					<l>Ha szomjaztak, vizet felhőből facsartak.</l>
				</lg>
				<lg>
					<l>Elérték végtére tetejét a hegynek;</l>
					<l>Itt már oly meleg volt, hogy csak éjjel mentek.</l>
					<l>Lassacskán mehettek; nagy akadály volt ott:</l>
					<l>Hát a csillagokban a ló meg-megbotlott.</l>
				</lg>
				<lg>
					<l>Amint ballagtak a csillagok közepett,</l>
					<l>Kukoricza Jancsi ekkép elmélkedett:</l>
					<l>„Azt mondják, ahányszor egy csillag leszalad,</l>
					<l>A földön egy ember élete megszakad.</l>
				</lg>
				<lg>
					<l>Ezer a szerencséd, te gonosz mostoha,</l>
					<l>Hogy nem tudom, melyik kinek a csillaga;</l>
					<l>Nem kínzanád tovább az én galambomat -</l>
					<l>Mert lehajítanám mostan csillagodat.”</l>
				</lg>
				<lg>
					<l>Eztán nemsokára lejtősen haladtak,</l>
					<l>Alacsonyodtak már a hegyek alattok,</l>
					<l>A szörnyű forróság szinte szűnni kezdett,</l>
					<l>Mentül beljebb érték a francia földet.</l>
				</lg>
				<p>11</p>
				<lg>
					<l>A franciák földje gyönyörű tartomány,</l>
					<l>Egész paradicsom, egész kis Kánaán,</l>
					<l>Azért is vásott rá a törökök foga,</l>
					<l>Pusztitó szándékkal azért törtek oda.</l>
				</lg>
				<lg>
					<l>Mikor a magyarság beért az országba,</l>
					<l>A törökök ott már raboltak javába’;</l>
					<l>Kirabolták a sok gazdag templom kincsét,</l>
					<l>És üresen hagytak minden borospincét.</l>
				</lg>
				<lg>
					<l>Látni lehetett sok égő város lángját,</l>
					<l>Kivel szemközt jöttek, azt kardjokra hányták,</l>
					<l>Magát a királyt is kiűzték várából,</l>
					<l>S megfosztották kedves egyetlen lyányától.</l>
				</lg>
				<lg>
					<l>Így találta népünk a francia királyt,</l>
					<l>Széles országában föl s le bujdosva járt;</l>
					<l>Amint őt meglátták a magyar huszárok,</l>
					<l>Sorsán szánakozó könnyet hullatának.</l>
				</lg>
				<lg>
					<l>A bujdosó király ily szókat hallatott:</l>
					<l>„Ugye, barátim, hogy keserves állapot?</l>
					<l>Kincsem vetélkedett Dárius kincsével,</l>
					<l>S most küszködnöm kell a legnagyobb ínséggel.”</l>
				</lg>
				<lg>
					<l>A vezér azt mondá vigasztalására:</l>
					<l>„Ne busúlj, franciák fölséges királya!</l>
					<l>Megtáncoltatjuk mi ezt a gonosz népet,</l>
					<l>Ki ily méltatlanul mert bánni tevéled.</l>
				</lg>
				<lg>
					<l>Ez éjjelen által kipihenjük magunk,</l>
					<l>Mert hosszu volt az út, kissé elfáradtunk;</l>
					<l>De holnap azután, mihelyt fölkel a nap,</l>
					<l>Visszafoglaljuk mi vesztett országodat.”</l>
				</lg>
				<lg>
					<l>„Hát szegény leányom, hát édes leányom?”</l>
					<l>Jajdult föl a király, „őtet hol találom?</l>
					<l>Elrabolta tőlem törökök vezére...</l>
					<l>Aki visszahozza, számolhat kezére.”</l>
				</lg>
				<lg>
					<l>Nagy buzditás volt ez a magyar seregnek;</l>
					<l>Minden ember szivét reménység szállta meg.</l>
					<l>Ez volt mindenkinek fejében föltéve:</l>
					<l>„Vagy visszakerítem, vagy meghalok érte.”</l>
				</lg>
				<lg>
					<l>Kukoricza Jancsi tán egymaga volt csak</l>
					<l>Meg nem hallója az elmondott dolognak;</l>
					<l>Jancsinak az esze más egyeben jára:</l>
					<l>Visszaemlékezett szép Iluskájára.</l>
				</lg>
				<p>12</p>
				<lg>
					<l>Másnap reggel a nap szokás szerint fölkelt,</l>
					<l>De nem lát és nem hall olyat minden reggel,</l>
					<l>Mint amilyet hallott, mint amilyet látott</l>
					<l>Mindjárt, mihelyest a föld szélére hágott.</l>
				</lg>
				<lg>
					<l>Megszólalt a sereg harsány trombitája,</l>
					<l>Minden legény talpon termett szózatára;</l>
					<l>Jól kiköszörülték acél szablyáikat,</l>
					<l>Azután nyergelték gyorsan a lovakat.</l>
				</lg>
				<lg>
					<l>A király erőnek erejével rajt volt,</l>
					<l>Hogy ő is elmegy, s a többiekkel harcol;</l>
					<l>Hanem a huszárok bölcseszű vezére</l>
					<l>A királyhoz ilyen tanácsot intéze:</l>
				</lg>
				<lg>
					<l>„Nem, kegyelmes király! csak maradj te hátra,</l>
					<l>A te karjaid már gyöngék a csatára;</l>
					<l>Tudom, meghagyta az idő bátorságod,</l>
					<l>De mi haszna? hogyha erőd vele szállott.</l>
				</lg>
				<lg>
					<l>Bízd az isten után mireánk ügyedet;</l>
					<l>Fogadást teszünk, hogy mire a nap lemegy:</l>
					<l>Országodból tovaűzzük ellenséged,</l>
					<l>S elfoglalhatd ujra a királyi széket.”</l>
				</lg>
				<lg>
					<l>Erre a magyarság lóra kerekedett,</l>
					<l>S keresni indult a rabló törököket;</l>
					<l>Nem soká kereste, mindjárt rájok akadt,</l>
					<l>És egy követ által izent nekik hadat.</l>
				</lg>
				<lg>
					<l>Visszajött a követ, harsog a trombita,</l>
					<l>Rémséges zugással kezdődik a csata;</l>
					<l>Acélok csengése, torkok kurjantása</l>
					<l>Volt a magyaroknál harci jel adása.</l>
				</lg>
				<lg>
					<l>A sarkantyút vágták lovak oldalába,</l>
					<l>Dobogott a földön lovak patkós lába,</l>
					<l>Vagy talán a földnek dobbant meg a szíve,</l>
					<l>E vészt jövendölő zajra megijedve.</l>
				</lg>
				<lg>
					<l>Törökök vezére hétlófarkú basa,</l>
					<l>Ötakós hordónak elég volna hasa;</l>
					<l>A sok boritaltól piroslik az orra,</l>
					<l>Azt hinné az ember, hogy érett uborka.</l>
				</lg>
				<lg>
					<l>A török csapatnak nagyhasu vezére</l>
					<l>Rendbe szedte népét a harcnak jelére;</l>
					<l>A rendbeszedett nép ugyancsak megállott,</l>
					<l>Amint megrohanták a magyar huszárok.</l>
				</lg>
				<lg>
					<l>De nem volt gyerekség ez a megrohanás,</l>
					<l>Lett is nemsokára szörnyü rendzavarás;</l>
					<l>Izzadott a török véres verítéket,</l>
					<l>Tőle a zöld mező vörös tengerré lett.</l>
				</lg>
				<lg>
					<l>Hej csinálom-adta! meleg egy nap volt ez,</l>
					<l>Heggyé emelkedett már a török holttest.</l>
					<l>De a basa még él mennykő nagy hasával,</l>
					<l>S Kukoricza Jancsit célozza vasával.</l>
				</lg>
				<lg>
					<l>Kukoricza Jancsi nem veszi tréfának,</l>
					<l>S ily szóval megy neki a török basának:</l>
					<l>„Atyafi! te úgyis sok vagy egy legénynek;</l>
					<l>Megállj, én majd kettőt csinálok belőled.”</l>
				</lg>
				<lg>
					<l>S akként cselekedett, amint megfogadta,</l>
					<l>Szegény török basát kettéhasította,</l>
					<l>Jobbra-balra hullott izzadó lováról,</l>
					<l>Igy múlt ki őkelme ebből a világból.</l>
				</lg>
				<lg>
					<l>Mikor ezt látta a gyáva török sereg,</l>
					<l>Uccu! hátat fordít és futásnak ered,</l>
					<l>Futott, futott s talán mostanság is futna,</l>
					<l>Hogyha a huszárok el nem érték volna.</l>
				</lg>
				<lg>
					<l>De bezzeg elérték, le is kaszabolták;</l>
					<l>Hullottak a fejek előttök, mint a mák.</l>
					<l>Egyetlenegy nyargal még lóhalálába’,</l>
					<l>Ennek Kukoricza Jancsi ment nyomába.</l>
				</lg>
				<lg>
					<l>Hát a török basa fia vágtatott ott,</l>
					<l>Ölében valami fehérféle látszott.</l>
					<l>A fehérség volt a francia királylyány;</l>
					<l>Nem tudott magáról semmit, elájulván.</l>
				</lg>
				<lg>
					<l>Soká nyargalt Jancsi, amíg utolérte,</l>
					<l>„Megállj, a hitedet!” kiáltott feléje,</l>
					<l>„Állj meg, vagy testeden mindjárt nyitok kaput,</l>
					<l>Melyen által hitvány lelked pokolba fut.”</l>
				</lg>
				<lg>
					<l>De a basa fia meg nem állott volna,</l>
					<l>Ha a ló alatta össze nem omolna.</l>
					<l>Összeomlott, ki is fújta ott páráját.</l>
					<l>Basa fia ilyen szóra nyitá száját:</l>
				</lg>
				<lg>
					<l>‘Kegyelem, kegyelem, nemeslelkű vitéz!</l>
					<l>Ha semmi másra nem: ifjuságomra nézz;</l>
					<l>Ifjú vagyok még, az életet szeretem...</l>
					<l>Vedd el mindenemet, csak hagyd meg életem!’</l>
				</lg>
				<lg>
					<l>„Tartsd meg mindenedet, gyáva élhetetlen!</l>
					<l>Kezem által halni vagy te érdemetlen.</l>
					<l>Hordd el magad innen, vidd hírűl hazádnak,</l>
					<l>Haramja fiai hogy és mikép jártak.”</l>
				</lg>
				<lg>
					<l>Leszállott lováról, királylyányhoz lépe,</l>
					<l>És beletekintett gyönyörű szemébe,</l>
					<l>Melyet a királylyány épen most nyita ki,</l>
					<l>Mialatt ily szókat mondának ajaki:</l>
				</lg>
				<lg>
					<l>„Kedves szabadítóm! nem kérdezem, ki vagy?</l>
					<l>Csak annyit mondok, hogy hálám irántad nagy.</l>
					<l>Háladatosságból én mindent megteszek,</l>
					<l>Hogyha kedved tartja, feleséged leszek.”</l>
				</lg>
				<lg>
					<l>Jancsi ereiben nem folyt víz vér helyett,</l>
					<l>Szivében hatalmas tusa keletkezett;</l>
					<l>De lecsillapítá szíve nagy tusáját,</l>
					<l>Emlékezetébe hozván Iluskáját.</l>
				</lg>
				<lg>
					<l>Nyájasdadon így szólt a szép királylyányhoz:</l>
					<l>„Menjünk, rózsám, elébb az édesatyádhoz.</l>
					<l>Ott majd közelebbről vizsgáljuk a dolgot.”</l>
					<l>S ló előtt a lyánnyal lassacskán ballagott.</l>
				</lg>
				<p>13</p>
				<lg>
					<l>Kukoricza Jancsi meg a királyleány</l>
					<l>Csatahelyre értek a nap alkonyatán.</l>
					<l>A leáldozó nap utósó sugára</l>
					<l>Vörös szemmel nézett a siralmas tájra.</l>
				</lg>
				<lg>
					<l>Nem látott egyebet, csak a véres halált,</l>
					<l>S hollósereget, mely a halottakra szállt;</l>
					<l>Nem igen telt benne nagy gyönyörüsége,</l>
					<l>Le is ereszkedett tenger mélységébe.</l>
				</lg>
				<lg>
					<l>A csatahely mellett volt egy jókora tó,</l>
					<l>Tiszta szőke vizet magába foglaló.</l>
					<l>De piros volt az most, mert a magyar sereg</l>
					<l>Török vértől magát vizében mosta meg.</l>
				</lg>
				<lg>
					<l>Miután megmosdott az egész legénység,</l>
					<l>A francia királyt várába kisérték;</l>
					<l>A csatamezőtől az nem messzire állt...</l>
					<l>Idekisérték hát a francia királyt.</l>
				</lg>
				<lg>
					<l>Alighogy bevonult a várba a sereg,</l>
					<l>Kukoricza Jancsi szinte megérkezett.</l>
					<l>Olyan volt mellette az ékes királylyány,</l>
					<l>Mint felhő mellett a tündöklő szivárvány.</l>
				</lg>
				<lg>
					<l>Hogy az öreg király leányát meglátta,</l>
					<l>Reszkető örömmel borult a nyakába,</l>
					<l>S csak azután mondta a következőket,</l>
					<l>Mikor a lyány ajkán tőle sok csók égett:</l>
				</lg>
				<lg>
					<l>„Most már örömemnek nincsen semmi híja;</l>
					<l>Szaladjon valaki, s a szakácsot híja,</l>
					<l>Készítsen, ami jó, mindent vacsorára,</l>
					<l>Az én győzedelmes vitézim számára.”</l>
				</lg>
				<lg>
					<l>„Király uram! nem kell híni a szakácsot,”</l>
					<l>A király mellett egy hang ekkép rikácsolt,</l>
					<l>„Elkészítettem már mindent hamarjában,</l>
					<l>Föl is van tálalva a szomszéd szobában.”</l>
				</lg>
				<lg>
					<l>A szakács szavai kedvesen hangzottak</l>
					<l>Füleiben a jó magyar huszároknak;</l>
					<l>Nem igen sokáig hívatták magokat,</l>
					<l>Körülülték a megterhelt asztalokat.</l>
				</lg>
				<lg>
					<l>Amily kegyetlenűl bántak a törökkel,</l>
					<l>Csak ugy bántak ők most a jó ételekkel;</l>
					<l>Nem is csoda biz az, mert megéhezének</l>
					<l>A nagy öldöklésben a derék vitézek.</l>
				</lg>
				<lg>
					<l>Járta már a kancsó isten igazába’,</l>
					<l>Ekkor a királynak ily szó jött szájába:</l>
					<l>„Figyelmezzetek rám, ti nemes vitézek,</l>
					<l>Mert nagy fontosságu, amit majd beszélek.”</l>
				</lg>
				<lg>
					<l>S a magyar huszárok mind figyelmezének,</l>
					<l>Fölfogni értelmét király beszédének,</l>
					<l>Aki egyet ivott, azután köhhentett,</l>
					<l>S végre ily szavakkal törte meg a csendet:</l>
				</lg>
				<lg>
					<l>„Mindenekelőtt is mondd meg a nevedet,</l>
					<l>Bátor vitéz, aki lyányom megmentetted.”</l>
					<l>„Kukoricza Jancsi becsületes nevem:</l>
					<l>Egy kicsit parasztos, de én nem szégyenlem.”</l>
				</lg>
				<lg>
					<l>Kukoricza Jancsi ekképen felele,</l>
					<l>Azután a király ily szót váltott vele:</l>
					<l>„Én a te nevedet másnak keresztelem,</l>
					<l>Mától fogva neved János vitéz legyen.</l>
				</lg>
				<lg>
					<l>Derék János vitéz, halld most beszédemet:</l>
					<l>Minthogy megmentetted kedves gyermekemet,</l>
					<l>Vedd el feleségül, legyen ő a tied,</l>
					<l>És vele foglald el királyi székemet.</l>
				</lg>
				<lg>
					<l>A királyi széken én sokáig ültem,</l>
					<l>Rajta megvénültem, rajta megőszültem.</l>
					<l>Nehezek nekem már a királyi gondok,</l>
					<l>Annakokáért én azokról lemondok.</l>
				</lg>
				<lg>
					<l>Homlokodra teszem a fényes koronát,</l>
					<l>Fényes koronámért nem is kívánok mást,</l>
					<l>Csak hogy e várban egy szobát rendelj nékem,</l>
					<l>Melyben hátralevő napjaimat éljem.”</l>
				</lg>
				<lg>
					<l>A király szavai ím ezek valának,</l>
					<l>Nagy csodálkozással hallák a huszárok.</l>
					<l>János vitéz pedig e szíves beszédet</l>
					<l>Alázatos hangon ekkép köszöné meg:</l>
				</lg>
				<lg>
					<l>„Köszönöm szépen a kelmed jó’karatját,</l>
					<l>Amely reám nézve nem érdemlett jóság;</l>
					<l>Egyszersmind azt is ki kell nyilatkoztatnom,</l>
					<l>Hogy én e jóságot el nem fogadhatom.</l>
				</lg>
				<lg>
					<l>Hosszú históriát kéne elbeszélnem,</l>
					<l>Miért e jósággal lehetetlen élnem;</l>
					<l>De attól tartok, hogy megunnák kelmetek;</l>
					<l>S én másnak terhére lenni nem szeretek.”</l>
				</lg>
				<lg>
					<l>„De csak beszélj, fiam, meghallgatjuk biz azt;</l>
					<l>Hiábavalóság, ami téged aggaszt.”</l>
					<l>Igy biztatta őt a jó francia király,</l>
					<l>S János vitéz beszélt, amint itt írva áll:</l>
				</lg>
				<p>14</p>
				<lg>
					<l>„Hogy is kezdjem csak hát?... Mindennek előtte</l>
					<l>Hogyan tettem szert a Kukoricza névre?</l>
					<l>Kukorica között találtak engemet,</l>
					<l>Ugy ruházták rám a Kukoricza nevet.</l>
				</lg>
				<lg>
					<l>Egy gazdaember jólelkü felesége</l>
					<l>- Amint ő nekem ezt sokszor elmesélte -</l>
					<l>Egyszer kinézett a kukoricaföldre,</l>
					<l>S ott egy barázdában lelt engem heverve.</l>
				</lg>
				<lg>
					<l>Szörnyen sikítottam, sorsomat megszánta,</l>
					<l>Nem hagyott a földön, felvett a karjára,</l>
					<l>És hazafelé ezt gondolta mentiben:</l>
					<l>„Fölnevelem szegényt, hisz ugy sincs gyermekem.”</l>
				</lg>
				<lg>
					<l>Hanem volt ám neki haragos vad férje,</l>
					<l>Akinek én sehogy sem voltam ínyére.</l>
					<l>Hej, amikor engem az otthon meglátott,</l>
					<l>Ugyancsak járták a cifra káromlások.</l>
				</lg>
				<lg>
					<l>Engesztelte a jó asszony ily szavakkal:</l>
					<l>„Hagyjon kend föl, apjok, azzal a haraggal.</l>
					<l>Hiszen ott kinn csak nem hagyhattam vesztére,</l>
					<l>Tarthatnék-e számot isten kegyelmére?</l>
				</lg>
				<lg>
					<l>Aztán nem lesz ez a háznál haszontalan,</l>
					<l>Kednek gazdasága, ökre és juha van,</l>
					<l>Ha felcsuporodik a kis istenadta,</l>
					<l>Nem kell kednek bérest, juhászt fogadnia.”</l>
				</lg>
				<lg>
					<l>Valahogy, valahogy csakugyan engedett;</l>
					<l>De azért rám soha jó szemet nem vetett.</l>
					<l>Hogyha nem ment dolgom a maga rendiben,</l>
					<l>Meg-meghusángolt ő amugy istenesen.</l>
				</lg>
				<lg>
					<l>Munka s ütleg között ekkép nevelkedtem,</l>
					<l>Részesűltem nagyon kevés örömekben;</l>
					<l>Az egész örömem csak annyiból állott,</l>
					<l>Hogy a faluban egy szép kis szőke lyány volt.</l>
				</lg>
				<lg>
					<l>Ennek édesanyja jókor a síré lett,</l>
					<l>Édesapja pedig vett más feleséget;</l>
					<l>Hanem az apja is elhalt nemsokára,</l>
					<l>Így jutott egyedűl mostohaanyjára.</l>
				</lg>
				<lg>
					<l>Ez a kis leányzó volt az én örömem,</l>
					<l>Az egyetlen rózsa tüskés életemen.</l>
					<l>Be tudtam is őtet szeretni, csodálni!</l>
					<l>Ugy hítak minket, hogy: a falu árvái.</l>
				</lg>
				<lg>
					<l>Már gyerekkoromban hogyha őt láthattam,</l>
					<l>Egy turós lepényért látását nem adtam;</l>
					<l>Örültem is, mikor a vasárnap eljött,</l>
					<l>És vele játszhattam a gyerekek között.</l>
				</lg>
				<lg>
					<l>Hát mikor még aztán sihederré lettem,</l>
					<l>S izegni-mozogni elkezdett a szivem!</l>
					<l>Csak úgyis voltam ám, mikor megcsókoltam,</l>
					<l>Hogy a világ összedőlhetett miattam.</l>
				</lg>
				<lg>
					<l>Sokszor megbántotta gonosz mostohája...</l>
					<l>Isten neki soha azt meg ne bocsássa!</l>
					<l>És ki tudja, még mit el nem követ rajta,</l>
					<l>Ha fenyegetésem zabolán nem tartja.</l>
				</lg>
				<lg>
					<l>Magamnak is ugyan kutyául lett dolga,</l>
					<l>Belefektettük a jó asszonyt a sírba,</l>
					<l>Aki engem talált, és aki, mondhatom,</l>
					<l>Mint tulajdon anyám, úgy viselte gondom.</l>
				</lg>
				<lg>
					<l>Kemény az én szívem, teljes életemben</l>
					<l>Nem sokszor esett meg, hogy könnyet ejtettem,</l>
					<l>De nevelőanyám sírjának halmára</l>
					<l>Hullottak könnyeim zápornak módjára.</l>
				</lg>
				<lg>
					<l>Iluska is, az a szép kis szőke leány,</l>
					<l>Nem tettetett bútól fakadt sírva halmán;</l>
					<l>Hogyne? az istenben boldogúlt jó lélek</l>
					<l>Kedvezett, amiben lehetett, szegénynek.</l>
				</lg>
				<lg>
					<l>Nem egyszer mondta, hogy: „várakozzatok csak!</l>
					<l>Én még benneteket összeházasítlak;</l>
					<l>Olyan pár válik is ám tibelőletek,</l>
					<l>Hogy még!... várjatok csak, várjatok, gyerekek!”</l>
				</lg>
				<lg>
					<l>Hát hiszen vártunk is egyre keservesen;</l>
					<l>Meg is tette volna, hiszem az egy istent,</l>
					<l>(Mert szavának állott ő minden időbe’)</l>
					<l>Ha le nem szállt volna a föld mélységébe.</l>
				</lg>
				<lg>
					<l>Azután hát aztán, hogy meghalálozott,</l>
					<l>A mi reménységünk végkép megszakadott:</l>
					<l>Mindazonáltal a reménytelenségbe’</l>
					<l>Ugy szerettük egymást, mint annakelőtte.</l>
				</lg>
				<lg>
					<l>De az úristennek más volt akaratja,</l>
					<l>Szívünknek ezt a bús örömet sem hagyta.</l>
					<l>Egyszer én valahogy nyájam elszalasztám,</l>
					<l>Annak következtén elcsapott a gazdám.</l>
				</lg>
				<lg>
					<l>Búcsut mondtam az én édes Iluskámnak,</l>
					<l>Keserű érzéssel mentem a világnak.</l>
					<l>Bujdosva jártam a világot széltére,</l>
					<l>Mígnem katonának csaptam föl végtére.</l>
				</lg>
				<lg>
					<l>Nem mondtam én neki, az én Iluskámnak,</l>
					<l>Hogy ne adja szivét soha senki másnak,</l>
					<l>Ő sem mondta nekem, hogy hűséges legyek -</l>
					<l>Tudtuk, hogy hűségünk ugysem szegjük mi meg.</l>
				</lg>
				<lg>
					<l>Azért szép királylyány ne tarts reám számot;</l>
					<l>Mert ha nem bírhatom kedves Iluskámat:</l>
					<l>Nem is fogok bírni senkit e világon,</l>
					<l>Ha elfelejtkezik is rólam halálom.”</l>
				</lg>
				<p>15</p>
				<lg>
					<l>János vitéz ekkép végzé történetét,</l>
					<l>Nem hagyta hidegen a hallgatók szivét;</l>
					<l>A királylyány arcát mosta könnyhullatás,</l>
					<l>Melynek kútfeje volt bánat s szánakozás.</l>
				</lg>
				<lg>
					<l>A király e szókat intézte hozzája:</l>
					<l>„Nem erőltetlek hát, fiam, házasságra;</l>
					<l>Hanem amit nyujtok hálámnak fejében,</l>
					<l>Elfogadását nem tagadod meg tőlem.”</l>
				</lg>
				<lg>
					<l>Erre kinyitotta kincstárát a király;</l>
					<l>Parancsolatjára egy legény előáll,</l>
					<l>S arannyal tölti meg a legnagyobb zsákot,</l>
					<l>János ennyi kincset még csak nem is látott.</l>
				</lg>
				<lg>
					<l>„Nos hát János vitéz, lyányom megmentője,”</l>
					<l>Beszélt a király, „ez legyen tetted bére,</l>
					<l>Vidd el mindenestül ezt a teli zsákot,</l>
					<l>És boldogítsd vele magadat s mátkádat.</l>
				</lg>
				<lg>
					<l>Tartóztatnálak, de tudom, nem maradnál,</l>
					<l>Kivánkozol lenni máris galambodnál,</l>
					<l>Eredj tehát - hanem társid maradjanak;</l>
					<l>Éljenek itt néhány mulatságos napnak.”</l>
				</lg>
				<lg>
					<l>Ugy volt biz az, amint mondotta a király,</l>
					<l>János vitéz kivánt lenni galambjánál.</l>
					<l>Búcsuzott a királylyánytól érzékenyül;</l>
					<l>Aztán a tengerhez ment és gályára űlt.</l>
				</lg>
				<lg>
					<l>A király s a sereg elkisérte oda.</l>
					<l>Tőlök sok „szerencsés jó utat” hallhata,</l>
					<l>S szemeikkel néztek mindaddig utána,</l>
					<l>Mig a nagy messzeség ködöt nem vont rája.</l>
				</lg>
				<p>16</p>
				<lg>
					<l>Ment János vitézzel a megindult gálya,</l>
					<l>Szélbe kapaszkodott széles vitorlája,</l>
					<l>De sebesebben ment János gondolatja,</l>
					<l>Utjában semmi sem akadályoztatta.</l>
				</lg>
				<lg>
					<l>János gondolatja ilyenforma vala:</l>
					<l>„Hej Iluskám, lelkem szépséges angyala!</l>
					<l>Sejted-e te mostan, milyen öröm vár rád?</l>
					<l>Hogy hazatart kinccsel bővelkedő mátkád?</l>
				</lg>
				<lg>
					<l>Hazatartok én, hogy végre valahára</l>
					<l>Sok küszködés után legyünk egymás párja,</l>
					<l>Egymás párja leszünk, boldogok, gazdagok;</l>
					<l>Senki fiára is többé nem szorulok.</l>
				</lg>
				<lg>
					<l>Gazduram ugyan nem legszebben bánt velem;</l>
					<l>Hanem én őneki mindazt elengedem.</l>
					<l>S igazság szerint ő oka szerencsémnek;</l>
					<l>Meg is jutalmazom, mihelyt hazaérek.”</l>
				</lg>
				<lg>
					<l>Ezt gondolta János s több ízben gondolta,</l>
					<l>Mialatt a gálya ment sebes haladva;</l>
					<l>De jó messze volt még szép Magyarországtól,</l>
					<l>Mert Franciaország esik tőle távol.</l>
				</lg>
				<lg>
					<l>Egyszer János vitéz a hajófödélen</l>
					<l>Sétált föl s alá az est szürkületében.</l>
					<l>A kormányos ekkép szólt legényeihez:</l>
					<l>„Piros az ég alja: aligha szél nem lesz.”</l>
				</lg>
				<lg>
					<l>Hanem János vitéz nem figyelt e szóra,</l>
					<l>Feje fölött repült egy nagy sereg gólya;</l>
					<l>Őszre járt az idő: ezek a madarak</l>
					<l>Bizonyosan szülőföldéről szálltanak.</l>
				</lg>
				<lg>
					<l>Szelíd epedéssel tekintett utánok,</l>
					<l>Mintha azok neki jó hírt mondanának,</l>
					<l>Jó hírt Iluskáról, szép Iluskájáról,</l>
					<l>S oly régen nem látott kedves hazájáról.</l>
				</lg>
				<p>17</p>
				<lg>
					<l>Másnap, amint az ég alja jövendölte,</l>
					<l>Csakugyan szél támadt, mégpedig nem gyönge.</l>
					<l>Zokogott a tenger hánykodó hulláma</l>
					<l>A zugó fergeteg korbácsolására.</l>
				</lg>
				<lg>
					<l>Volt a hajó népe nagy megijedésben,</l>
					<l>Amint szokott lenni olyan vad szélvészben.</l>
					<l>Hiába volt minden erőmegfeszítés,</l>
					<l>Nem látszott sehonnan érkezni menekvés.</l>
				</lg>
				<lg>
					<l>Sötét felhő is jön; a világ elborúl,</l>
					<l>Egyszerre megdördül az égiháború,</l>
					<l>Villámok cikáznak, hullnak szanaszerte;</l>
					<l>Egy villám a hajót izről porrá törte.</l>
				</lg>
				<lg>
					<l>Látszik a hajónak diribje-darabja,</l>
					<l>A holttesteket a tenger elsodorja.</l>
					<l>Hát János vitéznek milyetén sors jutott?</l>
					<l>Őt is elsodorták a lelketlen habok?</l>
				</lg>
				<lg>
					<l>Hej biz a haláltól ő sem volt már messze,</l>
					<l>De mentő kezét az ég kiterjesztette,</l>
					<l>S csodálatos módon szabadította meg,</l>
					<l>Hogy koporsója a habok ne legyenek.</l>
				</lg>
				<lg>
					<l>Ragadta őt a víz magasra, magasra,</l>
					<l>Hogy tetejét érte már a felhő rojtja;</l>
					<l>Ekkor János vitéz nagy hirtelenséggel</l>
					<l>Megkapta a felhőt mind a két kezével.</l>
				</lg>
				<lg>
					<l>Belekapaszkodott, el sem szalasztotta,</l>
					<l>S nagy erőködéssel addig függött rajta,</l>
					<l>Mígnem a felhő a tengerparthoz ére,</l>
					<l>Itten rálépett egy szikla tetejére.</l>
				</lg>
				<lg>
					<l>Először is hálát adott az istennek,</l>
					<l>Hogy életét ekkép szabadította meg;</l>
					<l>Nem gondolt vele, hogy kincsét elvesztette,</l>
					<l>Csakhogy el nem veszett a kinccsel élete.</l>
				</lg>
				<lg>
					<l>Azután a szikla tetején szétnézett,</l>
					<l>Nem látott mást, csupán egy grifmadár-fészket.</l>
					<l>A grifmadár épen fiait etette,</l>
					<l>Jánosnak valami jutott az eszébe.</l>
				</lg>
				<lg>
					<l>Odalopózkodott a fészekhez lassan,</l>
					<l>És a grifmadárra hirtelen rápattan,</l>
					<l>Oldalába vágja hegyes sarkantyúját,</l>
					<l>S furcsa paripája hegyen-völgyön túlszállt.</l>
				</lg>
				<lg>
					<l>Hányta volna le a madár nyakra-főre,</l>
					<l>Lehányta volna ám, ha bírt volna véle,</l>
					<l>Csakhogy János vitéz nem engedte magát,</l>
					<l>Jól átszorította derekát és nyakát.</l>
				</lg>
				<lg>
					<l>Ment, tudj’ az isten hány országon keresztül;</l>
					<l>Egyszer, hogy épen a nap az égre kerül:</l>
					<l>Hát a viradatnak legelső sugára</l>
					<l>Rásütött egyenest faluja tornyára.</l>
				</lg>
				<lg>
					<l>Szent isten! hogy örült ennek János vitéz,</l>
					<l>Az öröm szemébe könnycseppeket idéz;</l>
					<l>A madár is, mivel szörnyen elfáradt már,</l>
					<l>Vele a föld felé mindinkább közel jár.</l>
				</lg>
				<lg>
					<l>Le is szállott végre egy halom tetején,</l>
					<l>Alig tudott venni lélekzetet szegény,</l>
					<l>János leszállt róla és magára hagyta,</l>
					<l>És ment, elmerűlve mély gondolatokba.</l>
				</lg>
				<lg>
					<l>„Nem hozok aranyat, nem hozok kincseket,</l>
					<l>De meghozom régi hűséges szívemet,</l>
					<l>És ez elég neked, drága szép Iluskám!</l>
					<l>Tudom, hogy nehezen vársz te is már reám.”</l>
				</lg>
				<lg>
					<l>Ily gondolatokkal ért a faluvégre,</l>
					<l>Érintette fülét kocsiknak zörgése,</l>
					<l>Kocsiknak zörgése, hordóknak kongása;</l>
					<l>Szüretre készűlt a falu lakossága.</l>
				</lg>
				<lg>
					<l>Nem figyelmezett ő szüretremenőkre,</l>
					<l>Azok sem ismertek a megérkezőre;</l>
					<l>A falu hosszában ekképen haladott</l>
					<l>A ház felé, ahol Iluskája lakott.</l>
				</lg>
				<lg>
					<l>A pitvarajtónál be reszketett keze,</l>
					<l>S mellében csakhogy el nem állt lélekzete;</l>
					<l>Benyitott végtére - de Iluska helyett</l>
					<l>Látott a pitvarban idegen népeket.</l>
				</lg>
				<lg>
					<l>„Tán rosz helyen járok” gondolta magában,</l>
					<l>És a kilincs megint volt már a markában...</l>
					<l>„Kit keres kegyelmed?” nyájasan kérdezte</l>
					<l>János vitézt egy kis takaros menyecske.</l>
				</lg>
				<lg>
					<l>Elmondotta János, hogy kit és mit keres...</l>
					<l>„Jaj, eszem a szívét, a naptól oly veres!</l>
					<l>Bizony-bizony alighogy reáismértem,”</l>
					<l>Szólott a menyecske meglepetésében.</l>
				</lg>
				<lg>
					<l>„Jőjön be már no, hogy az isten áldja meg,</l>
					<l>Odabenn majd aztán többet is beszélek.”</l>
					<l>Bevezette Jánost, karszékre ültette,</l>
					<l>S így folytatta ismét beszédét mellette:</l>
				</lg>
				<lg>
					<l>„Ismer-e még engem? nem is ismer talán?</l>
					<l>Tudja, én vagyok az a kis szomszédleány,</l>
					<l>Itt Iluskáéknál gyakran megfordúltam...”</l>
					<l>„Hanem hát beszéljen csak: Iluska hol van?”</l>
				</lg>
				<lg>
					<l>Szavaiba vágott kérdezőleg János,</l>
					<l>A menyecske szeme könnytől lett homályos.</l>
					<l>„Hol van Iluska, hol?” felelt a menyecske,</l>
					<l>„Szegény Jancsi bácsi!... hát el van temetve.”</l>
				</lg>
				<lg>
					<l>Jó, hogy nem állt János, hanem űlt a széken,</l>
					<l>Mert lerogyott volna kínos érzésében;</l>
					<l>Nem tudott mást tenni, a szívéhez kapott,</l>
					<l>Mintha ki akarná tépni a bánatot.</l>
				</lg>
				<lg>
					<l>Igy űlt egy darabig némán merevedve,</l>
					<l>Azután szólt, mintha álmából ébredne:</l>
					<l>„Mondjatok igazat, ugye hogy férjhez ment?</l>
					<l>Inkább legyen férjnél, mintsem hogy odalent.</l>
				</lg>
				<lg>
					<l>Akkor legalább még egyszer megláthatom,</l>
					<l>S édes lesz nekem e keserű jutalom.”</l>
					<l>De a menyecskének orcáján láthatta,</l>
					<l>Hogy nem volt hazugság előbbi szózata.</l>
				</lg>
				<p>18</p>
				<lg>
					<l>János reáborúlt az asztal sarkára,</l>
					<l>S megeredt könnyének bőséges forrása,</l>
					<l>Amit mondott, csak ugy töredezve mondta,</l>
					<l>El-elakadt a nagy fájdalomtól hangja:</l>
				</lg>
				<lg>
					<l>„Miért nem estem el háború zajában?</l>
					<l>Miért a tengerben sírom nem találtam?</l>
					<l>Miért, miért lettem e világra, miért?</l>
					<l>Ha ily mennykőcsapás, ilyen gyötrelem ért!”</l>
				</lg>
				<lg>
					<l>Kifáradt végre őt kínozni fájdalma,</l>
					<l>Mintha munkájában elszenderűlt volna,</l>
					<l>„Hogy halt meg galambom? mi baj lett halála?”</l>
					<l>Kérdé, s a menyecske ezt felelte rája:</l>
				</lg>
				<lg>
					<l>„Sok baja volt biz a szegény teremtésnek;</l>
					<l>Kivált mostohája kinzása töré meg,</l>
					<l>De meg is lakolt ám érte a rosz pára,</l>
					<l>Mert jutott inséges koldusok botjára.</l>
				</lg>
				<lg>
					<l>Aztán meg magát is szörnyen emlegette,</l>
					<l>Jancsi bácsi; ez volt végső lehellete:</l>
					<l>Jancsikám, Jancsikám, az isten áldjon meg,</l>
					<l>Másvilágon, ha még szeretsz, tied leszek.</l>
				</lg>
				<lg>
					<l>Ezek után kimult az árnyékvilágból;</l>
					<l>A temetőhelye nincsen innen távol.</l>
					<l>A falu népsége nagy számmal kisérte;</l>
					<l>Minden kisérője könnyet ejtett érte.”</l>
				</lg>
				<lg>
					<l>Kérelemszavára a szíves menyecske</l>
					<l>Jánost Iluskája sírjához vezette;</l>
					<l>Ottan vezetője őt magára hagyta,</l>
					<l>Lankadtan borúlt a kedves sírhalomra.</l>
				</lg>
				<lg>
					<l>Végiggondolta a régi szép időket,</l>
					<l>Mikor még Iluska tiszta szive égett,</l>
					<l>Szíve és orcája - s most a hideg földben</l>
					<l>Hervadtan, hidegen vannak mind a ketten.</l>
				</lg>
				<lg>
					<l>Leáldozott a nap piros verőfénye,</l>
					<l>Halovány hold lépett a napnak helyébe,</l>
					<l>Szomorún nézett ki az őszi homályból,</l>
					<l>János eltántorgott kedvese hantjától.</l>
				</lg>
				<lg>
					<l>Még egyszer visszatért. A sírhalom felett</l>
					<l>Egyszerű kis rózsabokor nevelkedett.</l>
					<l>Leszakította a virágszálat róla,</l>
					<l>Elindult s mentében magában így szóla:</l>
				</lg>
				<lg>
					<l>„Ki porából nőttél, árva kis virágszál,</l>
					<l>Légy hűséges társam vándorlásaimnál;</l>
					<l>Vándorlok, vándorlok, a világ végeig,</l>
					<l>Míg kivánt halálom napja megérkezik.”</l>
				</lg>
				<p>19</p>
				<lg>
					<l>János vitéznek volt utjában két társa:</l>
					<l>Egyik a búbánat, amely szívét rágta,</l>
					<l>Másik a kardja volt, bedugva hüvelybe,</l>
					<l>Ezt a török vértől rozsda emésztette.</l>
				</lg>
				<lg>
					<l>Bizonytalan úton ezekkel vándorolt.</l>
					<l>Már sokszor telt s fogyott a változékony hold,</l>
					<l>S váltott a téli föld szép tavaszi ruhát,</l>
					<l>Mikor így szólítá meg szíve bánatát:</l>
				</lg>
				<lg>
					<l>„Mikor unod már meg örökös munkádat,</l>
					<l>Te a kínozásban telhetetlen bánat!</l>
					<l>Ha nem tudsz megölni, ne gyötörj hiába;</l>
					<l>Eredj máshova, tán akadsz jobb tanyára.</l>
				</lg>
				<lg>
					<l>Látom, nem te vagy az, ki nekem halált hoz,</l>
					<l>Látom, a halálért kell fordulnom máshoz.</l>
					<l>Máshoz fordulok hát; ti viszontagságok!</l>
					<l>Ohajtott halálom tán ti meghozzátok.”</l>
				</lg>
				<lg>
					<l>Ezeket gondolta s elhagyta bánatát,</l>
					<l>Ez szivéhez vissza most már csak néha szállt,</l>
					<l>Hanem ismét eltünt; (mert be volt az zárva,</l>
					<l>S csak egy könnycseppet tett szeme pillájára.)</l>
				</lg>
				<lg>
					<l>Utóbb a könnyel is végkép számot vetett,</l>
					<l>Csupán magát vitte a megunt életet,</l>
					<l>Vitte, vitte, vitte egy sötét erdőbe,</l>
					<l>Ott szekeret látott, amint belelépe.</l>
				</lg>
				<lg>
					<l>Fazekasé volt a szekér, melyet látott;</l>
					<l>Kereke tengelyig a nagy sárba vágott;</l>
					<l>Ütötte lovait a fazekas, szegény,</l>
					<l>A szekér azt mondta: nem mozdulok biz én.</l>
				</lg>
				<lg>
					<l>„Adj’ isten jó napot” szólott János vitéz;</l>
					<l>A fazekas rútul a szeme közé néz,</l>
					<l>S nagy boszankodással im ezeket mondja:</l>
					<l>„Nem nekem... van biz az ördögnek jó napja.”</l>
				</lg>
				<lg>
					<l>„Be rosz kedvben vagyunk” felelt neki János.</l>
					<l>„Hogyne? mikor ez az út olyan posványos.</l>
					<l>Nógatom lovamat már reggeltől kezdve;</l>
					<l>De csak úgy van, mintha le volna enyvezve.”</l>
				</lg>
				<lg>
					<l>„Segíthetünk azon... de mondja meg kend csak,</l>
					<l>Ezen az úton itt vajjon hova jutnak?”</l>
					<l>Kérdé János vitéz egy útra mutatva,</l>
					<l>Mely az erdőt jobbra végighasította.</l>
				</lg>
				<lg>
					<l>„Ezen az úton itt? dejsz erre ne menjen,</l>
					<l>Nem mondok egyebet;... odavesz különben.</l>
					<l>Óriások lakják ott azt a vidéket,</l>
					<l>Nem jött ki még onnan, aki odalépett.”</l>
				</lg>
				<lg>
					<l>Felelt János vitéz: „Bizza kend azt csak rám.</l>
					<l>Mostan a szekérhez lássunk egymás után.”</l>
					<l>Így szólott, aztán a rúd végét megkapta,</l>
					<l>S csak tréfamódra a sárból kiragadta.</l>
				</lg>
				<lg>
					<l>Volt a fazekasnak jó nagy szeme, szája,</l>
					<l>De mégis kicsiny volt az álmélkodásra;</l>
					<l>Amire föleszmélt, hogy köszönjön szépen,</l>
					<l>János vitéz már jól bennjárt az erdőben.</l>
				</lg>
				<lg>
					<l>János vitéz ment, és elért nemsokára</l>
					<l>Az óriásföldnek félelmes tájára.</l>
					<l>Egy vágtató patak folyt a határ mellett;</l>
					<l>Hanem folyónak is jóformán beillett.</l>
				</lg>
				<lg>
					<l>A pataknál állt az óriásföld csősze;</l>
					<l>Mikor János vitéz a szemébe néze,</l>
					<l>Oly magasra kellett emelnie fejét,</l>
					<l>Mintha nézné holmi toronynak tetejét.</l>
				</lg>
				<lg>
					<l>Óriások csősze őt érkezni látta,</l>
					<l>S mintha mennykő volna, így dörgött reája:</l>
					<l>„Ha jól látom, ott a fűben ember mozog; -</l>
					<l>Talpam úgyis viszket, várj, majd rád gázolok.”</l>
				</lg>
				<lg>
					<l>De az óriás amint rálépett volna,</l>
					<l>János feje fölött kardját föltartotta,</l>
					<l>Belelépett a nagy kamasz és elbődült,</l>
					<l>S hogy lábát felkapta: a patakba szédült.</l>
				</lg>
				<lg>
					<l>„Éppen úgy esett ez, amint csak kivántam,”</l>
					<l>János vitéznek ez járt gondolatában;</l>
					<l>Amint ezt gondolta, szaladni is kezdett,</l>
					<l>S az óriás felett átmente a vizet.</l>
				</lg>
				<lg>
					<l>Az óriás még föl nem tápászkodhatott,</l>
					<l>Amint János vitéz a túlpartra jutott,</l>
					<l>Átjutott és nekisuhintva szablyáját,</l>
					<l>Végigmetszette a csősz nyaka csigáját.</l>
				</lg>
				<lg>
					<l>Nem kelt föl többé az óriások csősze,</l>
					<l>Hogy a rábizott tájt őrző szemmel nézze;</l>
					<l>Napfogyatkozás jött szeme világára,</l>
					<l>Melynek elmulását hasztalanúl várta.</l>
				</lg>
				<lg>
					<l>Keresztülfutott a patak vize testén;</l>
					<l>Veres lett hulláma vértől befestetvén. -</l>
					<l>Hát Jánost mi érte, szerencse vagy inség?</l>
					<l>Majd meghalljuk azt is, várjunk csak kicsinnyég.</l>
				</lg>
				<p>20</p>
				<lg>
					<l>János az erdőben mindig beljebb haladt;</l>
					<l>Sokszor meg-megállt a csodálkozás miatt,</l>
					<l>Mert nem látott minden léptében-nyomában</l>
					<l>Olyat, amit látott Óriásországban.</l>
				</lg>
				<lg>
					<l>Volt ennek a tájnak sok akkora fája,</l>
					<l>Hogy a tetejöket János nem is látta.</l>
					<l>Aztán olyan széles volt a fák levele,</l>
					<l>Hogy szűrnek is untig elég volna fele.</l>
				</lg>
				<lg>
					<l>A szunyogok itten akkorákra nőttek,</l>
					<l>Hogy ökrök gyanánt is máshol elkelnének.</l>
					<l>Volt is mit aprítni János szablyájának;</l>
					<l>Minthogy feléje nagy mennyiségben szálltak.</l>
				</lg>
				<lg>
					<l>Hát még meg a varjúk!... hú, azok voltak ám!</l>
					<l>Látott egyet űlni egyik fa sudarán,</l>
					<l>Lehetett valami két mérföldre tőle,</l>
					<l>Mégis akkora volt, hogy felhőnek vélte.</l>
				</lg>
				<lg>
					<l>Így ballagott János bámulva mód nélkül,</l>
					<l>Egyszerre előtte valami sötétül.</l>
					<l>Az óriás király nagy fekete vára</l>
					<l>Volt, ami sötéten szeme előtt álla.</l>
				</lg>
				<lg>
					<l>Nem hazudok, de volt akkora kapuja,</l>
					<l>Hogy, hogy... biz én nem is tudom, hogy mekkora,</l>
					<l>Csakhogy nagy volt biz az, képzelni is lehet;</l>
					<l>Az óriás király kicsit nem építtet.</l>
				</lg>
				<lg>
					<l>Hát odaért János s ekkép elmélkedék:</l>
					<l>„A külsejét látom, megnézem belsejét;”</l>
					<l>S nem törődve azon, hogy majd megugratják,</l>
					<l>Megnyitotta a nagy palota ajtaját.</l>
				</lg>
				<lg>
					<l>No hanem hisz ugyan volt is mit látnia!</l>
					<l>Ebédelt a király s tudj’ isten hány fia.</l>
					<l>Hanem mit ebédelt, ki nem találjátok;</l>
					<l>Gondolnátok-e, mit? csupa kősziklákat.</l>
				</lg>
				<lg>
					<l>Mikor János vitéz a házba belépett,</l>
					<l>Nem igen kivánta meg ezt az ebédet;</l>
					<l>De az óriások jószivü királya</l>
					<l>Az ebéddel őt ily szépen megkinálta:</l>
				</lg>
				<lg>
					<l>„Ha már itt vagy, jöszte és ebédelj velünk,</l>
					<l>Ha nem nyelsz kősziklát, mi majd téged nyelünk;</l>
					<l>Fogadd el, különben száraz ebédünket</l>
					<l>Ízről porrá morzsolt testeddel sózzuk meg.”</l>
				</lg>
				<lg>
					<l>Az óriás király ezt nem ugy mondotta,</l>
					<l>Hogy János tréfára gondolhatta volna;</l>
					<l>Hát egész készséggel ilyen szókkal felelt:</l>
					<l>„Megvallom, nem szoktam még meg ez eledelt;</l>
				</lg>
				<lg>
					<l>De ha kivánjátok, megteszem, miért ne?</l>
					<l>Társaságotokba beállok ebédre,</l>
					<l>Csupán egyre kérlek, s azt megtehetitek,</l>
					<l>Számomra előbb kis darabot törjetek.”</l>
				</lg>
				<lg>
					<l>Letört a sziklából valami öt fontot</l>
					<l>A király, s a mellett ily szavakat mondott:</l>
					<l>„Nesze, galuskának elég lesz e darab,</l>
					<l>Aztán gombócot kapsz, hanem összeharapd.”</l>
				</lg>
				<lg>
					<l>„Harapod bizony te, a kínos napodat!</l>
					<l>De fogadom, bele is törik a fogad!”</l>
					<l>Kiáltott fel János haragos beszéddel,</l>
					<l>S meglódította a követ jobbkezével.</l>
				</lg>
				<lg>
					<l>A kő ugy a király homlokához koppant,</l>
					<l>Hogy az agyveleje azonnal kiloccsant.</l>
					<l>„Igy híj meg máskor is kőszikla-ebédre,”</l>
					<l>Szólt s kacagott János „ráforrt a gégédre!”</l>
				</lg>
				<lg>
					<l>És az óriások elszomorodának</l>
					<l>Keserves halálán a szegény királynak,</l>
					<l>S szomorúságokban elfakadtak sírva...</l>
					<l>Minden csepp könnyök egy dézsa víz lett volna.</l>
				</lg>
				<lg>
					<l>A legöregebbik szólt János vitézhez:</l>
					<l>„Urunk és királyunk, kegyelmezz, kegyelmezz!</l>
					<l>Mert mi téged ime királynak fogadunk,</l>
					<l>Csak ne bánts minket is, jobbágyaid vagyunk!”</l>
				</lg>
				<lg>
					<l>„Amit bátyánk mondott, közös akaratunk,</l>
					<l>Csak ne bánts minket is, jobbágyaid vagyunk!”</l>
					<l>A többi óriás ekképen esengett,</l>
					<l>„Fogadj el örökös jobbágyidúl minket.”</l>
				</lg>
				<lg>
					<l>Felelt János vitéz: „Elfogadom tehát</l>
					<l>Egy kikötéssel a kendtek ajánlatát.</l>
					<l>Én itt nem maradok, mert tovább kell mennem,</l>
					<l>Itt hagyok valakit királynak helyettem.</l>
				</lg>
				<lg>
					<l>Már akárki lesz is, az mindegy énnekem.</l>
					<l>Kendtektől csupán ez egyet követelem:</l>
					<l>Amidőn a szükség ugy hozza magával,</l>
					<l>Nálam teremjenek kendtek teljes számmal.”</l>
				</lg>
				<lg>
					<l>„Vidd, kegyelmes urunk, magaddal e sípot,</l>
					<l>S ott leszünk, mihelyest jobbágyidat hívod.”</l>
					<l>Az öreg óriás ezeket mondotta,</l>
					<l>S János vitéznek a sípot általadta.</l>
				</lg>
				<lg>
					<l>János bedugta a sípot tarsolyába,</l>
					<l>Kevélyen gondolva nagy diadalmára,</l>
					<l>És számos szerencse-kivánások között</l>
					<l>Az óriásoktól aztán elköltözött.</l>
				</lg>
				<p>21</p>
				<lg>
					<l>Nem bizonyos, mennyi ideig haladott,</l>
					<l>De annyi bizonyos, mennél tovább jutott,</l>
					<l>Annál sötétebb lett előtte a világ,</l>
					<l>S egyszerre csak annyit vesz észre, hogy nem lát.</l>
				</lg>
				<lg>
					<l>„Éj van-e vagy szemem világa veszett ki?”</l>
					<l>János vitéz ekkép kezdett gondolkodni.</l>
					<l>Nem volt éj, nem veszett ki szeme világa,</l>
					<l>Hanem hogy ez volt a sötétség országa.</l>
				</lg>
				<lg>
					<l>Nem sütött az égen itt sem nap, sem csillag;</l>
					<l>János vitéz csak ugy tapogatva ballag,</l>
					<l>Néha feje fölött elreppent valami,</l>
					<l>Szárnysuhogás-formát lehetett hallani.</l>
				</lg>
				<lg>
					<l>Nem szárnysuhogás volt az tulajdonképen,</l>
					<l>Boszorkányok szálltak arra seprőnyélen.</l>
					<l>Boszorkányoknak a sötétség országa</l>
					<l>Rég ideje a, hogy birtoka, tanyája.</l>
				</lg>
				<lg>
					<l>Ország gyülését őkelmök itt tartanak,</l>
					<l>Éjfél idejében idelovaglanak.</l>
					<l>Most is gyülekeznek ország gyülésére</l>
					<l>A sötét tartomány kellő közepére.</l>
				</lg>
				<lg>
					<l>Egy mélységes barlang fogadta be őket,</l>
					<l>A barlang közepén üst alatt tűz égett.</l>
					<l>Ajtó nyilásakor meglátta a tüzet</l>
					<l>János vitéz s annak irányán sietett.</l>
				</lg>
				<lg>
					<l>Mikor János vitéz odaért: valának</l>
					<l>Egybegyülekezve mind a boszorkányok.</l>
					<l>Halkan lábujjhegyen a kulcslyukhoz mene,</l>
					<l>Furcsa dolgokon is akadt meg a szeme.</l>
				</lg>
				<lg>
					<l>A sok vén szipirtyó benn csakugy hemzsegett.</l>
					<l>Hánytak a nagy üstbe békát, patkány-fejet,</l>
					<l>Akasztófa tövén nőtt füvet, virágot,</l>
					<l>Macskafarkat, kigyót, emberkoponyákat.</l>
				</lg>
				<lg>
					<l>De ki tudná sorra mind előszámlálni?</l>
					<l>Csakhogy János mindjárt át kezdette látni,</l>
					<l>Hogy a barlang nem más, mint boszorkánytanya.</l>
					<l>Erre egy gondolat agyán átvillana.</l>
				</lg>
				<lg>
					<l>Tarsolyához nyúlt, hogy sípját elővegye,</l>
					<l>Az óriásoknak hogy jőjön serege,</l>
					<l>Hanem megakadt a keze valamiben,</l>
					<l>Közelebb vizsgálta s látta, hogy mi legyen.</l>
				</lg>
				<lg>
					<l>A seprők voltak ott egymás mellé rakva,</l>
					<l>Miken a boszorkány-nép odalovagla.</l>
					<l>Fölnyalábolta és messzire elhordá,</l>
					<l>Hogy a boszorkányok ne akadjanak rá.</l>
				</lg>
				<lg>
					<l>Ekkor visszatért és sípjával füttyentett</l>
					<l>És az óriások rögtön megjelentek.</l>
					<l>„Rajta, törjetek be szaporán, legények!”</l>
					<l>Parancsolá János, s azok betörének.</l>
				</lg>
				<lg>
					<l>No hisz keletkezett cifra zenebona;</l>
					<l>A boszorkánysereg gyorsan kirohana;</l>
					<l>Keresték a seprőt kétségbeeséssel,</l>
					<l>De nem találták, s így nem repülhettek el.</l>
				</lg>
				<lg>
					<l>Az óriások sem pihentek azalatt,</l>
					<l>Mindenikök egy-egy boszorkányt megragadt,</l>
					<l>S úgy vágta a földhöz dühös haragjába’,</l>
					<l>Hogy széjjellapultak lepények módjára.</l>
				</lg>
				<lg>
					<l>Legnevezetesebb a dologban az volt,</l>
					<l>Hogy valahányszor egy-egy boszorkány megholt,</l>
					<l>Mindannyiszor oszlott az égnek homálya,</l>
					<l>S derült lassanként a sötétség országa.</l>
				</lg>
				<lg>
					<l>Már csaknem egészen nap volt a vidéken,</l>
					<l>Az utolsó banya volt a soron épen...</l>
					<l>Kire ismert János ebbe’ a banyába’?</l>
					<l>Hát Iluskájának mostohaanyjára.</l>
				</lg>
				<lg>
					<l>„De, kiáltott János, ezt magam döngetem.”</l>
					<l>S óriás kezéből kivette hirtelen,</l>
					<l>Hanem a boszorkány kicsusszant markából,</l>
					<l>Uccu! szaladni kezd, és volt már jó távol.</l>
				</lg>
				<lg>
					<l>„A keserves voltát, rugaszkodj utána!”</l>
					<l>Kiáltott most János egyik óriásra.</l>
					<l>Szót fogadott ez, és a banyát elkapta,</l>
					<l>És a levegőbe magasra hajtotta.</l>
				</lg>
				<lg>
					<l>Igy találták meg az utolsó boszorkányt</l>
					<l>Halva, János vitéz faluja határán;</l>
					<l>S minthogy minden ember gyülölte, utálta,</l>
					<l>Mégcsak a varju sem károgott utána.</l>
				</lg>
				<lg>
					<l>Sötétség országa kiderült végképen,</l>
					<l>Örökös homálynak napfény lett helyében,</l>
					<l>János vitéz pedig rakatott nagy tüzet,</l>
					<l>A tűz minden seprőt hamuvá égetett.</l>
				</lg>
				<lg>
					<l>Az óriásoktól azután bucsút vett,</l>
					<l>Szivükre kötvén a jobbágyi hűséget.</l>
					<l>Ezek igérték, hogy hűségesek lesznek,</l>
					<l>S János vitéz jobbra és ők balra mentek.</l>
				</lg>
				<p>22</p>
				<lg>
					<l>Vándorolgatott az én János vitézem,</l>
					<l>Meggyógyult már szíve a bútól egészen,</l>
					<l>Mert mikor keblén a rózsaszálra nézett,</l>
					<l>Nem volt az többé bú, amit akkor érzett.</l>
				</lg>
				<lg>
					<l>Ott állott a rózsa mellére akasztva,</l>
					<l>Melyet Iluskája sírjárol szakaszta,</l>
					<l>Valami édesség volt érezésében,</l>
					<l>Ha János elmerült annak nézésében.</l>
				</lg>
				<lg>
					<l>Igy ballagott egyszer. A nap lehanyatlott,</l>
					<l>Hagyva maga után piros alkonyatot;</l>
					<l>A piros alkony is eltünt a világról,</l>
					<l>Követve fogyó hold sárga világától.</l>
				</lg>
				<lg>
					<l>János még ballagott; amint a hold leszállt,</l>
					<l>Ő fáradottan a sötétségben megállt,</l>
					<l>S valami halomra fejét lehajtotta,</l>
					<l>Hogy fáradalmát az éjben kinyugodja.</l>
				</lg>
				<lg>
					<l>Ledőlt, el is aludt, észre nem is véve,</l>
					<l>Hogy nem nyugszik máshol, hanem temetőbe’;</l>
					<l>Temetőhely volt ez, ócska temetőhely,</l>
					<l>Harcoltak hantjai a rontó idővel.</l>
				</lg>
				<lg>
					<l>Mikor az éjfélnek jött rémes órája,</l>
					<l>A száját mindenik sírhalom feltátja,</l>
					<l>S fehér lepedőben halvány kisértetek</l>
					<l>A sírok torkából kiemelkedtenek.</l>
				</lg>
				<lg>
					<l>Táncot és éneket kezdettek meg legott,</l>
					<l>Lábok alatt a föld reszketve dobogott;</l>
					<l>Hanem János vitéz álmai közepett</l>
					<l>Sem énekszóra, sem táncra nem ébredett.</l>
				</lg>
				<lg>
					<l>Amint egy kisértet őt megpillantotta,</l>
					<l>„Ember, élő ember!” e szót kiáltotta,</l>
					<l>„Kapjuk fel, vigyük el! mért olyan vakmerő,</l>
					<l>Tartományunkba belépni mikép mer ő?”</l>
				</lg>
				<lg>
					<l>És odasuhantak mind a kisértetek,</l>
					<l>És körülötte már karéjt képeztenek,</l>
					<l>És nyultak utána, de a kakas szólal,</l>
					<l>S a kisértet mind eltünt a kakasszóval.</l>
				</lg>
				<lg>
					<l>János is felébredt a kakas szavára,</l>
					<l>Testét a hidegtől borzadás átjárta;</l>
					<l>Csipős szél lengette a síri füveket,</l>
					<l>Lábra szedte magát s utra kerekedett.</l>
				</lg>
				<p>23</p>
				<lg>
					<l>János vitéz egy nagy hegy tetején jára,</l>
					<l>Hogy a kelő hajnal rásütött arcára.</l>
					<l>Gyönyörűséges volt, amit ekkor látott,</l>
					<l>Meg is állt, hogy körülnézze a világot.</l>
				</lg>
				<lg>
					<l>Haldoklófélben volt a hajnali csillag,</l>
					<l>Halovány sugára már csak alig csillog,</l>
					<l>Mint gyorsan kiröppent fohász, eltünt végre,</l>
					<l>Mikor a fényes nap föllépett az égre.</l>
				</lg>
				<lg>
					<l>Föllépett aranyos szekeren ragyogva,</l>
					<l>Nyájasan nézett a sík tengerhabokra,</l>
					<l>Mik, ugy tetszett, mintha még szenderegnének,</l>
					<l>Elfoglalva térét a végtelenségnek.</l>
				</lg>
				<lg>
					<l>Nem mozdult a tenger, de fickándoztanak</l>
					<l>Sima hátán néha apró tarka halak,</l>
					<l>S ha napsugár érte pikkelyes testöket,</l>
					<l>Tündöklő gyémántnak fényeként reszketett.</l>
				</lg>
				<lg>
					<l>A tengerparton kis halászkunyhó álla;</l>
					<l>Öreg volt a halász, térdig ért szakálla,</l>
					<l>Épen mostan akart hálót vetni vízbe,</l>
					<l>János odament és tőle ezt kérdezte:</l>
				</lg>
				<lg>
					<l>„Ha szépen megkérem kendet, öreg bátya,</l>
					<l>Átszállít-e engem tenger más partjára?</l>
					<l>Örömest fizetnék, hanem nincsen pénzem,</l>
					<l>Tegye meg kend ingyen, köszönettel vészem.”</l>
				</lg>
				<lg>
					<l>„Fiam, ha volna, sem kéne pénzed nékem,”</l>
					<l>Felelt a jó öreg nyájasan, szelíden.</l>
					<l>„Megtermi mindenkor a tenger mélysége,</l>
					<l>Ami kevésre van éltemnek szüksége.</l>
				</lg>
				<lg>
					<l>De micsoda járat vetett téged ide?</l>
					<l>Az óperenciás tenger ez, tudod-e?</l>
					<l>Azért semmi áron által nem vihetlek,</l>
					<l>Se vége se hossza ennek a tengernek.”</l>
				</lg>
				<lg>
					<l>„Az óperenciás?” kiáltott fel János,</l>
					<l>„Annál inkább vagyok hát kiváncsiságos;</l>
					<l>De már igy átmegyek, akárhová jutok.</l>
					<l>Van még egy mód hátra... a sípomba fuvok.”</l>
				</lg>
				<lg>
					<l>És megfújta sípját. A sípnak szavára</l>
					<l>Egy óriás mindjárt előtte is álla.</l>
					<l>„Át tudsz-e gázolni ezen a tengeren?”</l>
					<l>Kérdi János vitéz „gázolj által velem.”</l>
				</lg>
				<lg>
					<l>„Át tudok-e?” szól az óriás és nevet,</l>
					<l>„Meghiszem azt; foglalj a vállamon helyet.</l>
					<l>Így ni, most kapaszkodj meg jól a hajamba.”</l>
					<l>És már meg is indult, amint ezt kimondta.</l>
				</lg>
				<p>24</p>
				<lg>
					<l>Vitte az óriás János vitézünket;</l>
					<l>Nagy lába egyszerre félmérföldet lépett,</l>
					<l>Három hétig vitte szörnyű sebességgel,</l>
					<l>De a tulsó partot csak nem érhették el.</l>
				</lg>
				<lg>
					<l>Egyszer a távolság kékellő ködében</l>
					<l>Jánosnak valami akad meg szemében.</l>
					<l>„Nini, ott már a part!” szólt megörvendezve.</l>
					<l>„Biz az csak egy sziget,” felelt, aki vitte.</l>
				</lg>
				<lg>
					<l>János ezt kérdezte: „És micsoda sziget?”</l>
					<l>„Tündérország, róla hallhattál eleget.</l>
					<l>Tündérország; ott van a világnak vége,</l>
					<l>A tenger azon túl tűnik semmiségbe.”</l>
				</lg>
				<lg>
					<l>„Vigy oda hát engem, hűséges jobbágyom,</l>
					<l>Mert én azt meglátni fölötte kivánom.”</l>
					<l>„Elvihetlek,” felelt az óriás neki,</l>
					<l>„De ott életedet veszély fenyegeti.</l>
				</lg>
				<lg>
					<l>Nem olyan könnyű ám a bejárás oda,</l>
					<l>Őrizi kapuját sok iszonyú csoda...”</l>
					<l>„Ne gondolj te azzal, csak vigy el odáig;</l>
					<l>Hogy bemehetek-e vagy nem, majd elválik.”</l>
				</lg>
				<lg>
					<l>Szófogadásra igy inté az óriást,</l>
					<l>Aki tovább nem is tett semmi kifogást,</l>
					<l>Hanem vitte őtet és a partra tette,</l>
					<l>És azután utját visszafelé vette.</l>
				</lg>
				<p>25</p>
				<lg>
					<l>Tündérország első kapuját őrzötte</l>
					<l>Félrőfös körmökkel három szilaj medve.</l>
					<l>De fáradságosan János keze által</l>
					<l>Mind a három medve egy lett a halállal.</l>
				</lg>
				<lg>
					<l>„Ez elég lesz mára,” János ezt gondolta,</l>
					<l>Nagy munkája után egy padon nyugodva.</l>
					<l>„Ma ezen a helyen kissé megpihenek,</l>
					<l>Holnap egy kapuval ismét beljebb megyek.”</l>
				</lg>
				<lg>
					<l>És amint gondolta, akkép cselekedett,</l>
					<l>Második kapuhoz másnap közeledett.</l>
					<l>De már itt keményebb munka várt ám rája,</l>
					<l>Itt őrzőnek három vad oroszlán álla.</l>
				</lg>
				<lg>
					<l>Hát nekigyürközik; a fenevadakra</l>
					<l>Ráront hatalmasan, kardját villogtatva;</l>
					<l>Védelmezték azok csunyául magokat,</l>
					<l>De csak mind a három élete megszakadt.</l>
				</lg>
				<lg>
					<l>Igen feltüzelte ez a győzödelem,</l>
					<l>Azért, mint tennap, most még csak meg sem pihen,</l>
					<l>De letörölve a sűrü verítéket,</l>
					<l>A harmadik kapu közelébe lépett.</l>
				</lg>
				<lg>
					<l>Uram ne hagyj el! itt volt ám szörnyű strázsa;</l>
					<l>Vért jéggé fagyasztó volt rémes látása.</l>
					<l>Egy nagy sárkánykígyó áll itt a kapuban;</l>
					<l>Elnyelne hat ökröt, akkora szája van.</l>
				</lg>
				<lg>
					<l>Bátorság dolgában helyén állott János,</l>
					<l>Találós ész sem volt őnála hiányos,</l>
					<l>Látta, hogy kardjával nem boldogúl itten,</l>
					<l>Más módot keresett hát, hogy bemehessen.</l>
				</lg>
				<lg>
					<l>A sárkánykígyó nagy száját feltátotta,</l>
					<l>Hogy Jánost egyszerre szerteszét harapja;</l>
					<l>S mit tesz ez, a dolog ilyen állásába’?</l>
					<l>Hirtelen beugrik a sárkány torkába.</l>
				</lg>
				<lg>
					<l>Sárkány derekában kereste a szívet,</l>
					<l>Ráakadt és bele kardvasat merített.</l>
					<l>A sárkány azonnal széjjelterpeszkedett,</l>
					<l>S kinyögte magából a megtört életet.</l>
				</lg>
				<lg>
					<l>Hej János vitéznek került sok bajába,</l>
					<l>Míg lyukat fúrhatott sárkány oldalába.</l>
					<l>Végtére kifurta, belőle kimászott,</l>
					<l>Kaput nyit, és látja szép Tündérországot.</l>
				</lg>
				<p>26</p>
				<lg>
					<l>Tündérországban csak híre sincs a télnek,</l>
					<l>Ott örökös tavasz pompájában élnek;</l>
					<l>S nincsen ott nap kelte, nap lenyugovása,</l>
					<l>Örökös hajnalnak játszik pirossága.</l>
				</lg>
				<lg>
					<l>Benne tündérfiak és tündérleányok</l>
					<l>Halált nem ismerve élnek boldogságnak;</l>
					<l>Nem szükséges nekik sem étel sem ital,</l>
					<l>Élnek a szerelem édes csókjaival.</l>
				</lg>
				<lg>
					<l>Nem sír ott a bánat, de a nagy örömtül</l>
					<l>Gyakran a tündérek szeméből könny gördül;</l>
					<l>Leszivárog a könny a föld mélységébe,</l>
					<l>És ennek méhében gyémánt lesz belőle.</l>
				</lg>
				<lg>
					<l>Szőke tündérlyányok sárga hajaikat</l>
					<l>Szálanként keresztülhúzzák a föld alatt;</l>
					<l>E szálakból válik az aranynak érce,</l>
					<l>Kincsleső emberek nem kis örömére.</l>
				</lg>
				<lg>
					<l>A tündérgyerekek ott szivárványt fonnak</l>
					<l>Szemsugarából a tündérleányoknak;</l>
					<l>Mikor a szivárványt jó hosszúra fonták,</l>
					<l>Ékesítik vele a felhős ég boltját.</l>
				</lg>
				<lg>
					<l>Van a tündéreknek virágnyoszolyája,</l>
					<l>Örömtől ittasan heverésznek rája;</l>
					<l>Illatterhes szellők lanyha fuvallatja</l>
					<l>Őket a nyoszolyán álomba ringatja.</l>
				</lg>
				<lg>
					<l>És amely világot álmaikban látnak,</l>
					<l>Tündérország még csak árnya e világnak.</l>
					<l>Ha a földi ember először lyányt ölel,</l>
					<l>Ennek az álomnak gyönyöre tölti el.</l>
				</lg>
				<p>27</p>
				<lg>
					<l>Hogy belépett János vitéz ez országba,</l>
					<l>Mindent, amit látott, csodálkozva láta.</l>
					<l>A rózsaszín fénytől kápráztak szemei,</l>
					<l>Alighogy merészelt körültekinteni.</l>
				</lg>
				<lg>
					<l>Meg nem futamodtak tőle a tündérek,</l>
					<l>Gyermekszelídséggel hozzá közelgének,</l>
					<l>Illeték őt nyájas enyelgő beszéddel,</l>
					<l>És a szigetbe őt mélyen vezették el.</l>
				</lg>
				<lg>
					<l>Amint János vitéz mindent megszemléle,</l>
					<l>S végtére álmából mintegy föleszméle:</l>
					<l>Kétségbeesés szállt szivének tájára,</l>
					<l>Mert eszébe jutott kedves Iluskája.</l>
				</lg>
				<lg>
					<l>„Itt hát, hol országa van a szerelemnek,</l>
					<l>Az életen által én egyedül menjek?</l>
					<l>Amerre tekintek, azt mutassa minden,</l>
					<l>Hogy boldogság csak az én szivemben nincsen?”</l>
				</lg>
				<lg>
					<l>Tündérországnak egy tó állott közepén,</l>
					<l>János vitéz búsan annak partjára mén,</l>
					<l>S a rózsát, mely sírján termett kedvesének,</l>
					<l>Levette kebléről, s ekkép szólítá meg:</l>
				</lg>
				<lg>
					<l>„Te egyetlen kincsem! hamva kedvesemnek!</l>
					<l>Mutasd meg az utat, én is majd követlek.”</l>
					<l>S beveté a rózsát a tónak habjába;</l>
					<l>Nem sok híja volt, hogy ő is ment utána...</l>
				</lg>
				<lg>
					<l>De csodák csodája! mit látott, mit látott!</l>
					<l>Látta Iluskává válni a virágot.</l>
					<l>Eszeveszettséggel rohant a habokba,</l>
					<l>S a föltámadt leányt kiszabadította.</l>
				</lg>
				<lg>
					<l>Hát az élet vize volt ez a tó itten,</l>
					<l>Mindent föltámasztó, ahova csak cseppen.</l>
					<l>Iluska porából nőtt ki az a rózsa,</l>
					<l>Igy halottaiból őt föltámasztotta.</l>
				</lg>
				<lg>
					<l>Mindent el tudnék én beszélni ékesen,</l>
					<l>Csak János vitéznek akkori kedvét nem,</l>
					<l>Mikor Iluskáját a vizből kihozta,</l>
					<l>S rég szomjas ajakán égett első csókja.</l>
				</lg>
				<lg>
					<l>Be szép volt Iluska! a tündérleányok</l>
					<l>Gyönyörködő szemmel mind rábámulának;</l>
					<l>Őt királynéjoknak meg is választották,</l>
					<l>A tündérfiak meg Jánost királyokká.</l>
				</lg>
				<lg>
					<l>A tündérnemzetség gyönyörű körében</l>
					<l>S kedves Iluskája szerető ölében</l>
					<l>Mai napig János vitéz őkegyelme</l>
					<l>Szép Tündérországnak boldog fejedelme.</l>
				</lg>
				<p>Pest, 1844. november-december</p>
			</div>
		</body>
	</text>
</TEI>