<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="Petofi_01006_0784" xml:lang="hu" xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">AZ APOSTOL</title>
				<author>
					<persName>
						<surname>Petőfi</surname>
						<forename>Sándor</forename>
					</persName>
					<date from="1823" to="1849">1823-1849</date>
					<idno type="VIAF">59087691</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">13497</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>AZ APOSTOL</title>
					<author>
						<persName>
							<surname>Petőfi</surname>
							<forename>Sándor</forename>
						</persName>
						<idno type="VIAF">59087691</idno>
					</author>
					<relatedItem type="copyText">
						<bibl>
							<title>Petőfi Sándor összes költeményei</title>
							<date when="1996-10-31"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/01000/01006"/>
							<respStmt>
								<resp>Original Electronic Edition</resp>
								<persName>
									<surname>Mészáros</surname>
									<forename>Attila</forename>
								</persName>
								<persName>
									<surname>Hevele</surname>
									<forename>István</forename>
								</persName>
								<persName>
									<surname>Szaniszló</surname>
									<forename>Ákos</forename>
								</persName>
								<persName>
									<surname>Drótos</surname>
									<forename>László</forename>
								</persName>
								<persName>
									<surname>Pétery</surname>
									<forename>Kristóf</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>AZ APOSTOL</head>
				<p>1</p>
				<lg>
					<l>Sötét a város, ráfeküdt az éj.</l>
					<l>Más tájakon kalandoz a hold,</l>
					<l>S a csillagok behunyták</l>
					<l>Arany szemeiket.</l>
					<l>Olyan fekete a világ,</l>
					<l>Mint a kibérlett lelkiismeret.</l>
				</lg>
				<lg>
					<l>Egyetlenegy kicsiny fény</l>
					<l>Csillámlik ott fönn a magasban</l>
					<l>Bágyadtan s haldokolva,</l>
					<l>Mint a beteg merengőnek szeme,</l>
					<l>Mint a végső remény.</l>
				</lg>
				<lg>
					<l>Padlásszobának halvány mécse az.</l>
					<l>Ki virraszt ott e mécs világa mellett?</l>
					<l>Ki virraszt ott fönn a magasban?</l>
					<l>Két testvér: a nyomor és az erény!</l>
				</lg>
				<lg>
					<l>Nagy itt, nagy itten a nyomor,</l>
					<l>Alig hogy elfér e kicsiny szobában.</l>
					<l>Kicsiny szobácska, mint a fecskefészek,</l>
					<l>S a fecskefészeknél nem díszesebb.</l>
					<l>Kietlen, puszta mind a négy fal,</l>
					<l>Azaz hogy puszta volna, ha</l>
					<l>Ki nem cifrázta volna a penész,</l>
					<l>S csikosra nem festette volna az</l>
					<l>Eső, mely a padláson át befoly...</l>
					<l>Aláhuzódik az</l>
					<l>Eső vastag nyoma,</l>
					<l>Mint gazdagok lakában</l>
					<l>A csengetyűzsinor.</l>
				</lg>
				<lg>
					<l>A lég olyan nyomasztó</l>
					<l>A sóhajoktól s a penész szagától!</l>
					<l>A nagy urak kutyái tán,</l>
					<l>Amelyek jobb tanyához szoktanak,</l>
					<l>Eldöglenének e helyen.</l>
				</lg>
				<lg>
					<l>Fenyőfaágy, fenyőfaasztal,</l>
					<l>Mely a zsibvásáron sem kelne el,</l>
					<l>Az ágy lábánál egy vén szalmazsák</l>
					<l>S az asztal mellett egy pár szalmaszék</l>
					<l>S az ágy fejénél egy szuette láda,</l>
					<l>Ez a szobának minden bútora.</l>
				</lg>
				<lg>
					<l>Kik laknak itten?</l>
					<l>A lámpa fáradt pislogása mellett</l>
					<l>Küzd a homály és fény... az alakok</l>
					<l>Mint álomképek el vannak mosódva</l>
					<l>S a félsötétben félig rémlenek.</l>
				</lg>
				<lg>
					<l>A mécs világa csalja a szemet?</l>
					<l>Vagy e födél alatt lakók mind</l>
					<l>Oly halványak valóban,</l>
					<l>Oly kísértetszerűek?</l>
					<l>Szegény család, szegény család!</l>
				</lg>
				<lg>
					<l>Az ágy fejénél űl a ládán</l>
					<l>Csecsemőjével az anya.</l>
					<l>Boldogtalan kis csecsemő!</l>
					<l>Rekedt nyögéssel szíja, szívogatja</l>
					<l>Anyjának száraz emlejét,</l>
					<l>S hiába szíja.</l>
					<l>Az asszony elgondolkodik,</l>
					<l>S fájók lehetnek gondolatjai,</l>
					<l>Mert mint megolvadt hó a házereszrül</l>
					<l>Sürűn omolnak könnyei,</l>
					<l>Omolnak végig arcán</l>
					<l>A kisded orcájára le...</l>
					<l>Vagy tán nem is gondolkodik,</l>
					<l>Csak megszokásból, öntudatlanúl</l>
					<l>Szakadnak a könnyek szeméből,</l>
					<l>Mint a sziklából a patak?</l>
				</lg>
				<lg>
					<l>Idősebb gyermeke,</l>
					<l>Istennek hála, alszik</l>
					<l>(Vagy csak alunni látszik?)</l>
					<l>A fal mellett a nyoszolyán,</l>
					<l>Mely födve durva lepedővel,</l>
					<l>Amely alól kikandikál a szalma.</l>
					<l>Aludj, kicsiny fiú, aludj,</l>
					<l>S álmodj aszott kezedbe kenyeret,</l>
					<l>S álmad királyi lesz!</l>
				</lg>
				<lg>
					<l>Egy ifju férfi, a családapa,</l>
					<l>Az asztalnál sötét homlokkal űl...</l>
					<l>Tán e homlokrul árad a ború,</l>
					<l>Mely a szobát betölti?</l>
					<l>E homlok egy egész könyv, amibe</l>
					<l>A földnek minden gondja van beírva:</l>
					<l>E homlok egy kép, melyre miljom élet</l>
					<l>Insége és fájdalma van lefestve.</l>
					<l>De ott alatta a sötét homloknak</l>
					<l>Két fényes szem lobog,</l>
					<l>Mint két bolyongó üstökös,</l>
					<l>Mely nem fél senkitől,</l>
					<l>S melytől mindenki fél.</l>
					<l>Tekintete</l>
					<l>Mindig messzebb, mindig magasabbra száll,</l>
					<l>Mig elvesz ott a végtelenben,</l>
					<l>Mint a felhők között a sas!</l>
				</lg>
				<p>2</p>
				<lg>
					<l>Csendes kivűl a nagyvilág,</l>
					<l>Csendes belűl a kis szoba,</l>
					<l>Csak néha sóhajt kinn az őszi szél,</l>
					<l>Csak néha sóhajt ott benn az anya.</l>
				</lg>
				<lg>
					<l>A kisfiú halkan fölűl az ágyon,</l>
					<l>Falhoz támasztva bágyadt tagjait,</l>
					<l>S rimánkodólag, mintha temető</l>
					<l>Földéből jőne a hang, így susog:</l>
					<l>„Apám, ehetném!</l>
					<l>Erőködöm, hogy elaludjam,</l>
					<l>Erőködöm, de el nem alhatom;</l>
					<l>Apám, az éhség fáj, adj kenyeret,</l>
					<l>Vagy csak mutasd meg, az is jólesik.”</l>
				</lg>
				<lg>
					<l>„Várj holnapig, kedves kicsiny fiam,</l>
					<l>Várj holnapig, holnap kapsz kenyeret,</l>
					<l>Kakastejjel sütött fehér cipót.”</l>
				</lg>
				<lg>
					<l>„Inkább ma száraz barna kenyeret,</l>
					<l>Mint holnap lágy fehér cipót, apám,</l>
					<l>Mert holnapig meghalhatok,</l>
					<l>Meg is halok, tudom...</l>
					<l>Olyan sokáig nem jön az a holnap.</l>
					<l>Mióta mondod azt a holnapot,</l>
					<l>S mindig ma van, mindig csak éhezem!</l>
					<l>Vajon ha meghalunk, apám,</l>
					<l>Ha sírba tesznek, éhezünk-e ottan?”</l>
				</lg>
				<lg>
					<l>„Nem, gyermekem,</l>
					<l>Ha meghalunk, többé nem éhezünk.”</l>
				</lg>
				<lg>
					<l>„Ugy én ohajtom a halált, apám,</l>
					<l>Kérlek, szerezz nekem koporsót,</l>
					<l>Egy kis fehér koporsót,</l>
					<l>Olyan fehéret, mint anyámnak arca,</l>
					<l>Vitess a temetőbe</l>
					<l>És tégy a föld alá...</l>
					<l>A holtak olyan boldogok,</l>
					<l>Mert nem éheznek ők!”</l>
				</lg>
				<lg>
					<l>Ki mondja ártatlannak</l>
					<l>A gyermeket?</l>
					<l>Hol a tőr, hol van a kard, amely</l>
					<l>Irtóztatóbb, gyötrelmesebb</l>
					<l>Sebet vón képes ejteni,</l>
					<l>Mint apja szívén ejtett</l>
					<l>E gyermek ajaka?</l>
					<l>Szegény apa!</l>
					<l>Tartóztatá magát,</l>
					<l>De könnye hirtelen kicsordult,</l>
					<l>S ő arcához kapott</l>
					<l>S azt megtörölte reszkető kezével,</l>
					<l>Azt gondolá, hogy meghasadt szivéből</l>
					<l>Feccsent reá a vér!</l>
				</lg>
				<lg>
					<l>Ő a panaszhoz nem szokott, de most</l>
					<l>Kitört belőle ellenállhatatlanúl:</l>
					<l>„Oh ég, isten! mivégre alkotál?</l>
					<l>Miért nem hagytál ott a semmiségben,</l>
					<l>Amelybe lelkem testem visszavágy?</l>
					<l>Vagy embernek miért teremtél</l>
					<l>És mért adál családot,</l>
					<l>Ha már azt nem táplálhatom</l>
					<l>Saját véremmel, mint a pelikán?...</l>
					<l>De állj meg ajkamon, szó,</l>
					<l>Az isten tudja, mit cselekszik,</l>
					<l>Magas tervébe nem lát a vak ember,</l>
					<l>S kérdőre vonnunk őtet nem szabad.</l>
					<l>Rákülde a tengerre engem,</l>
					<l>Lelkembe tette az iránytűt,</l>
					<l>Amerre ez vezet, megyek. -</l>
					<l>Nesze, fiam, nesze</l>
					<l>E kis darab kenyér, egyél,</l>
					<l>Edd jóizűn, ez a végső darab,</l>
					<l>Holnapra szántam s ha most megeszed,</l>
					<l>A jó ég tudja, holnap mit eszel.”</l>
				</lg>
				<lg>
					<l>Mohó örömmel</l>
					<l>Kapott a kisfiú utána,</l>
					<l>Az ágyra visszaguggolt,</l>
					<l>S oly jóizűen falatozta</l>
					<l>Az istenadta száraz kenyeret,</l>
					<l>Hogy csillogott belé szeme,</l>
					<l>Mint két szerelmes szentjánosbogár;</l>
					<l>S midőn a végső falatot</l>
					<l>Lenyelte, ráborúlt az álom,</l>
					<l>Mint völgyre a napalkonyat köde,</l>
					<l>S lehajtá a párnára kis fejét,</l>
					<l>S aludt, és álmodott mosolygó arccal...</l>
					<l>Vajon mit álmodott, miről?</l>
					<l>Koporsóról-e vagy kenyérről?</l>
				</lg>
				<lg>
					<l>Álomba sírdogálta</l>
					<l>Magát az anya is,</l>
					<l>A másik mellé tette kisdedét,</l>
					<l>Karjával mind a kettőt átölelte</l>
					<l>S a nyoszolyának szélén úgy aludt.</l>
				</lg>
				<lg>
					<l>A férfi fölkelt asztalától,</l>
					<l>Az ágyhoz lépdegélt lábujjhegyen,</l>
					<l>Megállt előtte összefont karokkal</l>
					<l>És elgondolkodék:</l>
				</lg>
				<lg>
					<l>„Végtére boldogok</l>
					<l>Vagytok, szeretteim!</l>
					<l>Az életet nem érzitek,</l>
					<l>Levette vállaitokról az álom</l>
					<l>E nagy súlyt, mit napestig hordotok,</l>
					<l>Szegény, szegény szeretteim.</l>
					<l>Én istenem, hát jobban szereti</l>
					<l>Az álom őket, mint én szeretem, hogy</l>
					<l>Ez tészi őket boldogokká,</l>
					<l>Amikké én nem tehetem?</l>
					<l>De hisz mindegy, elég hogy boldogok...</l>
					<l>Aludjatok, kedveseim,</l>
					<l>Aludjatok, jó éjszakát.”</l>
				</lg>
				<lg>
					<l>Megcsókolá a három alvót,</l>
					<l>Szentháromságát családéletének,</l>
					<l>Áldásadólag terjeszté föléjök</l>
					<l>Kezét (hogy e kéz mást nem adhatott</l>
					<l>Nekik, mint puszta áldást!)</l>
					<l>S helyére visszaballagott.</l>
					<l>Még egy szelíd tekintetet</l>
					<l>Vetett a népes nyoszolyára.</l>
					<l>Egy oly szelíd, édes tekintetet,</l>
					<l>Melytől az alvók álmaikban</l>
					<l>Rózsák és angyalok között mulattak,</l>
					<l>Aztán kinézett ablakán,</l>
					<l>Beléje nézett a sötétbe,</l>
					<l>Nézett beléje oly merően, mintha</l>
					<l>Azt föl akarta volna gyujtani</l>
					<l>Éjszakfényével lángoló szemének.</l>
				</lg>
				<p>3</p>
				<lg>
					<l>Hol járhat e virasztó férfi lelke?</l>
					<l>Minő utat választott s kit keres?</l>
					<l>Ott fönn bolyong azon magasban,</l>
					<l>Hová csak őrültek s félistenek</l>
					<l>Merészlenek s birnak fölszállani!</l>
				</lg>
				<lg>
					<l>Ledobta a ház és nap gondjait, mint</l>
					<l>Tojása héját a madár,</l>
					<l>Kikelt s röpűl.</l>
					<l>Az ember meghalt benne s él a polgár.</l>
					<l>Ki a családé volt elébb,</l>
					<l>Most a világé;</l>
					<l>Ki három embert ölelt az imént,</l>
					<l>Most milliókat ölel át.</l>
				</lg>
				<lg>
					<l>Ott fönn csattognak lelke szárnyai,</l>
					<l>Honnét a föld olyan parányinak</l>
					<l>Látszik, mint a megégett</l>
					<l>Papír hamván a szikra.</l>
					<l>Sebes röptében ahogy elsuhant</l>
					<l>Egy-egy csillagnál, ez megreszketett</l>
					<l>A gyertyalángként, melyre ráleheltek.</l>
				</lg>
				<lg>
					<l>Röpűlt, röpűlt.</l>
					<l>Miljom s miljom mérföldnyire</l>
					<l>Van egyik égitest a másikától,</l>
					<l>S azok mögötte mégis</l>
					<l>Oly hirtelen maradtak el,</l>
					<l>Mint vágtató lovas mögött</l>
					<l>Sürű erdőben a fák.</l>
				</lg>
				<lg>
					<l>S midőn immár fölűl volt</l>
					<l>A csillagoknak milliárdjain,</l>
					<l>Elért... elért...</l>
					<l>A mindenség végére tán?</l>
					<l>Nem... a mindenség közepére!</l>
					<l>S ott volt előtte,</l>
					<l>Ki kormányozza a világokat</l>
					<l>Pillantatával,</l>
					<l>Kinek valója fény,</l>
					<l>S kinek szeméből minden szikra egy nap,</l>
					<l>Mit földek s holdak forognak körűl.</l>
				</lg>
				<lg>
					<l>És szólt a lélek, az</l>
					<l>Ős-szellem fényében fürödve,</l>
					<l>Miként a hattyu fürdik</l>
					<l>A tónak átlátszó vizében:</l>
					<l>„Isten, légy üdvöz, légy imádva!</l>
					<l>Fölszállott hozzád egyik porszemed, hogy</l>
					<l>Előtted leboruljon,</l>
					<l>S elmondja: hű fiad vagyok, atyám!</l>
					<l>Kemény pályára útasítál,</l>
					<l>De én nem zúgolódom,</l>
					<l>Sőt áldalak, mert azt mutatja ez, hogy</l>
					<l>Szeretsz, hogy én választottad vagyok.</l>
					<l>A föld lakói elfajultanak,</l>
					<l>Eltértek tőled, rabszolgák levének...</l>
					<l>Rabszolgaság, ez a bűnök szülője,</l>
					<l>A többi ennek apró gyermeke.</l>
					<l>Ember hajol meg emberek előtt!</l>
					<l>Ki embertársának fejet hajt,</l>
					<l>Az, isten, tégedet csufol!</l>
					<l>Meg vagy csufolva, isten, ott a földön,</l>
					<l>De ez örökké nem maradhat így,</l>
					<l>Dicsőségednek helyreállni kell.</l>
					<l>Egy éltet adtál énnekem, atyám,</l>
					<l>S én azt szolgálatodra szentelem.</l>
					<l>Mi lesz a díj? vagy lesz-e díjam,</l>
					<l>Nem kérdezem;</l>
					<l>A legroszabb rabszolga is kész</l>
					<l>Fáradni, hogyha megfizetnek érte.</l>
					<l>Én díjkivánat, díj reménye nélkül</l>
					<l>Fáradtam eddig, s fáradok tovább is.</l>
					<l>De lesz jutalmam, s nagy jutalmam lesz</l>
					<l>Azt látni majd, hogy embertársaim</l>
					<l>Rabokból ujra emberek levének,</l>
					<l>Mert én őket, bár vétkesek,</l>
					<l>Vétkökben is fölötte szeretem.</l>
					<l>Adj, isten, adj fényt és erőt nekem,</l>
					<l>Hogy munkálhassak embertársimért!”</l>
				</lg>
				<lg>
					<l>Igy szólt a lélek,</l>
					<l>És visszaszállott a nagy égből</l>
					<l>A földre a kicsiny szobába,</l>
					<l>Hol elzsibbadva várta őt a test.</l>
				</lg>
				<lg>
					<l>A férfiú fölrezzene,</l>
					<l>Hideg futott át tagjain,</l>
					<l>Veríték folyt le homlokán...</l>
					<l>Nem tudta, ébren volt-e eddig,</l>
					<l>Vagy álmodott?...</l>
					<l>Ébren volt, mert elálmosodni kezdett.</l>
					<l>Nehéz pilláin űlt az álom.</l>
					<l>Fölszedte fáradt tagjait,</l>
					<l>És vánszorogva vitte</l>
					<l>A földön fekvő szalmazsákra.</l>
					<l>Ki fönn az égben járt imént,</l>
					<l>Ottan hever most durva szalmazsákon!</l>
					<l>Mig a világ hóhérai</l>
					<l>Selyempárnákon nyugszanak,</l>
					<l>Ő, a világnak jótevője,</l>
					<l>Darócon hentereg.</l>
				</lg>
				<lg>
					<l>De íme végsőt lobban a mécs,</l>
					<l>Kialszik bágyadt élete,</l>
					<l>S kivűl az éj mindegyre oszlik,</l>
					<l>Mint a tovább-tovább adott titok,</l>
					<l>S a hajnal, a vidám kertészleány,</l>
					<l>Rózsákat szór a ház kis ablakára</l>
					<l>S rideg falára a szobának,</l>
					<l>S a fölkelő nap legelső sugára</l>
					<l>Az alvó férfi homlokára száll,</l>
					<l>Miként egy arany koszorú, miként egy</l>
					<l>Fényes meleg csók isten ajakárul!</l>
				</lg>
				<p>4</p>
				<lg>
					<l>Ki vagy, csodálatos teremtmény,</l>
					<l>Ki vagy te, férfiú?</l>
					<l>Lelked ruhája</l>
					<l>Csillagsugárból szőtt fényes palást,</l>
					<l>És testedet</l>
					<l>Kopott rongyok fedik.</l>
					<l>Családod éhes, éhes vagy magad,</l>
					<l>S vasárnapod van,</l>
					<l>Ha lágy kenyér kerűl véletlenűl</l>
					<l>Abrosz nélkűli asztalodra,</l>
					<l>S mit a tiéidnek s magadnak</l>
					<l>Nem bírsz megszerezni,</l>
					<l>A nagyvilágot</l>
					<l>Törekszel boldogítani.</l>
					<l>Az égbe van szabad bejáratod,</l>
					<l>S ha úri ház előtt kopognál,</l>
					<l>Az ajtót bézárnák előtted;</l>
					<l>Az istennel társalkodol,</l>
					<l>S ha nagyurat szólítanál meg,</l>
					<l>Nem állna szóba véled.</l>
					<l>Az embereknek</l>
					<l>Egy része szent apostolnak nevez,</l>
					<l>A másik rész pedig</l>
					<l>Szentségtelen gonosztevőnek,</l>
					<l>Ki vagy? kitől van származásod?</l>
					<l>Büszkén neveznek-e szülőid</l>
					<l>Fioknak, vagy szégyenre gyúlad arcok</l>
					<l>Nevednek hallatára?</l>
					<l>Min születél? ponyván vagy bársonyon?</l>
					<l>Elmondjam a történetet,</l>
					<l>E férfi életét?</l>
					<l>Elmondom azt... ha festeném,</l>
					<l>Ugy festeném le, mint egy patakot,</l>
					<l>Mely ismeretlen sziklából fakad, mely</l>
					<l>Sötét szük völgyön tör keresztül,</l>
					<l>Hol károgó hollók tanyáznak,</l>
					<l>Minden nyomon egy kőbe botlik,</l>
					<l>S örök fájdalmat nyögnek habjai.</l>
				</lg>
				<p>5</p>
				<lg>
					<l>Az óra nyelve éjfélt hirdetett.</l>
					<l>Kegyetlen téli éj vala,</l>
					<l>A téli éjszakák két zsarnoka</l>
					<l>Uralkodott:</l>
					<l>A hideg és sötétség.</l>
					<l>Födél alatt volt a világ,</l>
					<l>Ki is kisértené az istent</l>
					<l>Ilyenkor szabad ég alatt?</l>
					<l>Az utcák, melyeken nem régiben</l>
					<l>Tolongva járt az embersokaság,</l>
					<l>Üres-puszták voltak, mint a meder,</l>
					<l>Melyből kiszáradt a folyó... a</l>
					<l>Néptelen utcákon csak egy</l>
					<l>Őrült bolyongott,</l>
					<l>A fergeteg.</l>
					<l>Nyargalt az utcákon keresztül,</l>
					<l>Mikéntha ördög űlne hátán,</l>
					<l>És lángsarkantyút verne oldalába.</l>
					<l>A háztetőkre ugrott föl dühében.</l>
					<l>És besüvített a kéményeken.</l>
					<l>Tovább rohant s teli torokkal</l>
					<l>Ordítozott belé a</l>
					<l>Vak éj siket fülébe.</l>
					<l>Aztán a fellegekbe markolt,</l>
					<l>Rongyokra tépte éles körmivel,</l>
					<l>S reszkettek a megrémült csillagok,</l>
					<l>S a felhődarabok között</l>
					<l>Idébb-odább hömpölyöge a hold,</l>
					<l>Mint a holt ember a hullámokon.</l>
					<l>Egy pillantás alatt</l>
					<l>Lélekzetével ismét</l>
					<l>A felhőket tömegbe fujta,</l>
					<l>És a magasból lecsapott a földre,</l>
					<l>Mint prédájára a rablómadár,</l>
					<l>Egy ablak tábláját ragadta meg,</l>
					<l>Megrázta és sarkábul kifeszíté,</l>
					<l>S midőn mély álmokból a bennlakók</l>
					<l>Sikoltva fölriadtak,</l>
					<l>Elvágtatott ő rémesen kacagva.</l>
				</lg>
				<lg>
					<l>Népetlen a város... ki járna ily</l>
					<l>Időben kinn?... és mégis, mégis ott egy</l>
					<l>Élő alak... vagy kísértet talán?</l>
					<l>Járása olyan kísértetszerű.</l>
					<l>Errébb jön, errébb, már látszik, hogy asszony,</l>
					<l>De a sötétség titka, hogy</l>
					<l>Koldusnő-e vagy úri hölgy?</l>
					<l>Körültekint leselkedőleg,</l>
					<l>Amott a bérkocsit pillantja meg,</l>
					<l>Tolvajléptekkel hozzásompolyog,</l>
					<l>A kocsis alszik a bakon,</l>
					<l>Halkan kinyitj’ a hintó ajtaját,</l>
					<l>És lop talán? ellenkezőleg,</l>
					<l>Belétesz valamit, becsukj’ az ajtót,</l>
					<l>S elillan, mint a gondolat.</l>
				</lg>
				<lg>
					<l>Nyílt nemsokára a kapu,</l>
					<l>Kijött egy asszonyság s egy úr,</l>
					<l>Beűlnek a hintóba, a kocsis</l>
					<l>Indítja lovait, rohan...</l>
					<l>Ott benn nyögés, aztán sikoltás...</l>
					<l>Az asszonyság sikolta föl,</l>
					<l>Mert lábánál egy kisgyermek nyögött.</l>
				</lg>
				<lg>
					<l>Elérte a hintó a célt,</l>
					<l>Az úr s az asszonyság kiszáll,</l>
					<l>S az asszony így szól a kocsishoz:</l>
					<l>„Nesze a díj, fiú,</l>
					<l>S itt benn kocsidban a borravaló,</l>
					<l>Egy szép kis gyermekecske,</l>
					<l>Viseld gondját, mert isten adománya.”</l>
					<l>Igy szólt az asszony s ment az úri pár.</l>
				</lg>
				<lg>
					<l>Szegény kisded te ott a kocsiban!</l>
					<l>Miért kutyának nem születtél?</l>
					<l>Ottan lett vón neveltetésed</l>
					<l>Ez asszonyság ölében,</l>
					<l>Eltáplált volna gyöngédgondosan;</l>
					<l>De mert ember lettél és nem kutya,</l>
					<l>Az isten tudja, milyen sorsra jutsz!</l>
				</lg>
				<lg>
					<l>A bérkocsis fülét, fejét vakarta,</l>
					<l>S imádkozott-e vagy káromkodott,</l>
					<l>Nem tudni, csak hogy morgott valamit.</l>
					<l>Az istenáldás nem tetszett neki.</l>
					<l>Gondolkodék, mit tégyen e kölyökkel?</l>
					<l>Ha elviszi haza,</l>
					<l>Otthon a gazda majd fejéhez vágja,</l>
					<l>S kidobj’ az ajtón mindkettőjöket.</l>
					<l>Nagy mérgesen csap a lovak közé,</l>
					<l>És hajt keservesen.</l>
				</lg>
				<lg>
					<l>A külvárosban egy szurtos lebujban</l>
					<l>Mulatnak még, a lámpafénytől</l>
					<l>Piroslik ím az ablak,</l>
					<l>Mint az iszákos ember orra.</l>
					<l>A bérkocsisnak sem kellett egyéb,</l>
					<l>Az istenáldást odatette szépen</l>
					<l>A kocsma küszöbére, s ment.</l>
				</lg>
				<lg>
					<l>Alighogy elhordá magát,</l>
					<l>Jó éjszakát mond ott benn társinak</l>
					<l>Egy részeg cimbora,</l>
					<l>S amint kilép a küszöbön,</l>
					<l>Olyat botlik, hogy képivel</l>
					<l>Barázdát húz a megfagyott havon.</l>
					<l>Teremtettéz a tisztes férfiú,</l>
					<l>Hogy méltósága ilyen pórul járt.</l>
					<l>„Az a küszöb nőtt tennap óta,”</l>
					<l>Ugymond, „tennap nem volt ilyen magas,</l>
					<l>Ha ily magas lett volna, tennap is</l>
					<l>Meg kellett volna botlanom,</l>
					<l>De én tennap meg nem botoltam,</l>
					<l>Pedig nem ittam kevesebbet, mint ma,</l>
					<l>Mert én rendes pontos vagyok,</l>
					<l>Mindennap egyformán iszom.”</l>
				</lg>
				<lg>
					<l>Igy dörmögött, és föltápászkodék,</l>
					<l>S indult és folytatá a dörmögést:</l>
					<l>„Hiába is beszéltek, mert az a</l>
					<l>Küszöb nagyobb, mint tennap volt, nagyobb;</l>
					<l>Már ettül el nem állok, nem bizony,</l>
					<l>Hisz mekkorát emeltem lábamon!</l>
					<l>S mégis hogy jártam, szégyen és gyalázat.</l>
					<l>Az a küszöb megnőtt, igen...</l>
					<l>Vagy tán követ tett oda valaki?</l>
					<l>Az meglehet, mert hej rosz a világ,</l>
					<l>A gáncsolódást szörnyen szereti.</l>
					<l>Rosz emberek, rosz emberek,</l>
					<l>Követ gördítnek lábaim alá,</l>
					<l>S lábam vakságát orrom bánja meg.</l>
					<l>Csak az vigasztal, hogy a többi is,</l>
					<l>Ha majd kijő, rajt átbukik.</l>
					<l>Kedvem vón ottan lesbe állani,</l>
					<l>És nézni, mint potyognak el,</l>
					<l>Mikor kilépnek, hehehe...</l>
					<l>De mit beszélsz, vén ember, mit beszélsz?</l>
					<l>Hát illik ez,</l>
					<l>Illik hozzád ily káröröm?</l>
					<l>Nem, ez nem illik, s én ezennel</l>
					<l>Azzal javítom meg magam,</l>
					<l>Hogy visszamék, és elhajítom</l>
					<l>Az ajtó mellől a követ.</l>
					<l>Tolvaj vagyok, s szükségnek esetén</l>
					<l>Rabló is, és ha rákerűl a sor,</l>
					<l>Az embert főbe kollintom, de azt,</l>
					<l>Hogy orrát így beverje,</l>
					<l>Azt el nem birná lelk’isméretem.”</l>
				</lg>
				<lg>
					<l>És visszaballagott a jó öreg,</l>
					<l>Hogy elhajítsa a gonosz követ.</l>
					<l>Utána nyúl... csóválja... hah,</l>
					<l>Milyen visítás!</l>
				</lg>
				<lg>
					<l>Meghökken a vén ember és</l>
					<l>Tünődve ekkép szól magában:</l>
					<l>„A mennydörgős mennykőbe is,</l>
					<l>Ilyen kő még nem volt kezemben,</l>
					<l>Olyan puha s azonfölül sikít is!</l>
					<l>Sikító kő, ez furcsa egy kicsit.</l>
					<l>Nézzük csak itt az ablaknál... hohó,</l>
					<l>Hisz ez gyerek, valóságos gyerek.</l>
					<l>Jó estét, kis öcsém</l>
					<l>Vagy kis hugom... nem is tudom, mi vagy?</l>
					<l>Hogy a manóba jutottál ide?</l>
					<l>Megszöktél úgye szüleidtől,</l>
					<l>Te kis gonosztevő!</l>
					<l>De mit beszélek én megint,</l>
					<l>Milyen bolond beszédek már ezek!</l>
					<l>Hiszen pólyában van szegényke,</l>
					<l>Talán épen ma született.</l>
					<l>Vajon kik a szülői?</l>
					<l>Tudnám csak, vissza is vinném nekik.</l>
					<l>De már ez mégis csak cudarság</l>
					<l>Igy elhajítani a gyermeket, mint</l>
					<l>Az elviselt bocskort, cudarság.</l>
					<l>Ezt a disznók, de még</l>
					<l>A rablók sem teszik.</l>
					<l>Pólyája vén kopott ruha,</l>
					<l>Szegény asszonynak gyermeke...</l>
					<l>Hm, hátha gazdagé? s azért</l>
					<l>Takarta anyja e rongyokba, hogy</l>
					<l>Ne is sejthessék úri származását?</l>
					<l>Ki tudja, nem tudhatja senki sem,</l>
					<l>Már ez titok, s örökre az marad.</l>
					<l>Ki lesz apád, szegény kicsiny gyerek?...</l>
					<l>Ki? Én leszek!</l>
					<l>Biz isten, az leszek, apád,</l>
					<l>Miért ne? fölnevellek tisztesen.</l>
					<l>Lopok számodra, míg tőlem telik, s ha</l>
					<l>A munkából végkép kivénülök,</l>
					<l>Számomra majd te lopsz. Ez így van,</l>
					<l>Igy mossa egyik kéz a másikat.</l>
					<l>Nagyon jó lesz. Most már törvényesebbek</l>
					<l>Lesznek lopásim, kettőnkért lopok.</l>
					<l>Majd még kevésbbé furdal</l>
					<l>A lelkiismeret.</l>
					<l>De a patvarba, még neked</l>
					<l>Tej kell, biz a, tej... hóh, sebaj,</l>
					<l>Hisz ott a szomszédasszony, épen</l>
					<l>Tennap temette el kis gyermekét.</l>
					<l>Majd fölvállalja ő a szoptatást,</l>
					<l>Bizony föl ám, jó fizetésért</l>
					<l>Elszoptatná az ördögöt magát is.”</l>
				</lg>
				<lg>
					<l>Igy elmélkedve ballagott haza</l>
					<l>A jó öreg. Keskeny sikátorok</l>
					<l>Vezettek elrejtett lakához,</l>
					<l>Mely földalatti pincelyuk vala.</l>
					<l>A szomszédasszonyt fölveré</l>
					<l>Álmábul ökle döngetésivel,</l>
					<l>Mit a nyikorgó ajtón gyakorolt.</l>
				</lg>
				<lg>
					<l>„Szomszédasszony, gyertyát, világot,”</l>
					<l>Szólt a vénember, „gyertyát hirtelen,</l>
					<l>A házat gyujtom fel különben.</l>
					<l>Minek? minek? mit kérdezi?</l>
					<l>Gyertyát, ha mondom, szaporán!</l>
					<l>Igy... most egymásután</l>
					<l>Szoptassa meg e gyermeket.</l>
					<l>Hol vettem? ugy találtam,</l>
					<l>Az isten áldott meg vele.</l>
					<l>Hisz mindig mondtam én, hogy engem</l>
					<l>A jóisten szeret. Szeret bizony</l>
					<l>Jobban, mint a papok hiszik.</l>
					<l>Hm, ez nagy kincs! magára bízom,</l>
					<l>Szomszédasszony, viselje gondját,</l>
					<l>De jobban, mint saját fiának.</l>
					<l>Nevelje föl, neveltetési</l>
					<l>Költségeit magamra vállalom,</l>
					<l>Megalkuszunk, hiszen mi értjük egymást.</l>
					<l>Igaz, hogy a pénz mostanában</l>
					<l>Szüken terem, mert tudja ördög,</l>
					<l>Az emberek mind százszeműek;</l>
					<l>De én azért királyilag</l>
					<l>Fogok fizetni, isten megsegít.</l>
					<l>Hanem mondom, viselje gondját,</l>
					<l>Ugy bánjék véle, mint szemfényivel,</l>
					<l>Mert e gyermek vén napjaim reménye.”</l>
				</lg>
				<lg>
					<l>Megalkuvának.</l>
					<l>A félfagyott kisded fölmelegűlt</l>
					<l>Az emlőn, mit szájába vett,</l>
					<l>Amelyből édesen szivá a</l>
					<l>Keserü életet.</l>
					<l>Csak egy napos még, s mennyit hánykodott már!</l>
					<l>Mennyit nem fog hánykódni ezután!</l>
				</lg>
				<p>6</p>
				<lg>
					<l>Másnap korán az öregúr</l>
					<l>A szomszédasszonyhoz kiváncsian</l>
					<l>Bekukkantott, és szólt vala:</l>
					<l>„Nos, hogy van a vendég? remélem, jól.</l>
					<l>De itten egy kissé hüvös van,</l>
					<l>Szomszédasszony, boszorkányadta,</l>
					<l>Fűtsön be... százszor mondjam-e,</l>
					<l>Hogy a költség enyém?... de úgy, igaz,</l>
					<l>Fiú-e vagy lyány? még nem is tudom.”</l>
				</lg>
				<lg>
					<l>„Fiú, szomszéd uram, fiú,</l>
					<l>Olyan fiú őkelme, mint a pinty.”</l>
				</lg>
				<lg>
					<l>„Annál jobb. Hét, nyolc esztendő alatt</l>
					<l>Olyan tolvaj lesz, mint a Krisztus;</l>
					<l>Dicsőséges tolvajjá nevelem!</l>
					<l>Szó, ami szó, már ahhoz értek,</l>
					<l>Hogyan kell a fiút nevelni,</l>
					<l>Értek hozzá, mint senki más.</l>
					<l>A vak Tamást is én neveltem,</l>
					<l>Kit a minap kötöttek föl...</l>
					<l>Ez volt a tolvaj! félszemű volt,</l>
					<l>S mégis meglopta az ezerszemű</l>
					<l>Istent is. - Kisfiam, ne félj,</l>
					<l>Belőled sem lesz kontár, esküszöm.</l>
					<l>De, szomszédasszony, tán nevet</l>
					<l>Csak kéne adni néki, melyet</l>
					<l>Hiressé tégyen a világ elött.</l>
					<l>Mit gondol, angyalom,</l>
					<l>Minek nevezzük?... hadd lám csak, mi volt</l>
					<l>Tennap?... Szilveszter napja... jó,</l>
					<l>Legyen Szilveszter. Én a pap leszek,</l>
					<l>Szomszédasszony lesz a keresztanya.</l>
					<l>Kereszteljük meg, hogy nevét</l>
					<l>Törvényesen viselje,</l>
					<l>S legyen keresztyén, nem pedig pogány,</l>
					<l>Hogy egykor el ne útasítsa</l>
					<l>Szent Péter bátya a menny ajtajától.</l>
					<l>Van víz ebb’ a fazékba’?... van.</l>
					<l>Emelje csak föl a fiút.</l>
					<l>És hozza hozzám... de megálljunk,</l>
					<l>Hisz pap vagyok, hát reverenda kell...</l>
					<l>Ahol van egy zsák, azt kötöm nyakamba.”</l>
				</lg>
				<lg>
					<l>Az öregúr a zsákot felköté,</l>
					<l>Kezébe vette a fazék vizet,</l>
					<l>S egész pompával s ünnepéllyel</l>
					<l>Keresztelé meg a fiút,</l>
					<l>És Szilveszter lett a neve.</l>
				</lg>
				<p>7</p>
				<lg>
					<l>Négy év haladt el,</l>
					<l>És gyermek lett a csecsemő,</l>
					<l>Ott nőtt fel a sötétben</l>
					<l>A föld alatt, a bűnnel</l>
					<l>S férgekkel egy tanyán.</l>
					<l>Nem szítta a menny tisztább levegőjét,</l>
					<l>Nem látta a földnek szépségeit.</l>
					<l>Élt, s olyan volt, mint a halott.</l>
				</lg>
				<lg>
					<l>Az öregúrnak benne kedve telt,</l>
					<l>Mert ész s ügyesség villant ki belőle,</l>
					<l>Miként a tűzkőből a szikrák,</l>
					<l>És gondolá az öregúr:</l>
					<l>Szikrából támad a láng.</l>
				</lg>
				<lg>
					<l>Alig négy esztendős és már lopott</l>
					<l>Gyömölcsöt a kofától, és kilopta</l>
					<l>A vak koldús kalapjából a krajcárt.</l>
					<l>Jó nevelője minden csinjaért</l>
					<l>Adott szép szót és kenyeret neki,</l>
					<l>De egyszersmind megdöngeté, ha</l>
					<l>Egész nap semmit sem lopott.</l>
					<l>Azonban ez ritkán fordult elő,</l>
					<l>S az öregúr reményei</l>
					<l>Szemlátomást növének,</l>
					<l>S építé fáradatlanúl a</l>
					<l>Jövő szikláin a légvárakat,</l>
					<l>És addig építé, mig egyszer</l>
					<l>Ott fönn akadt a levegőben,</l>
					<l>A jó öreg, a gondos nevelő!</l>
					<l>Akasztófára kellett jutnia,</l>
					<l>Ki annál sokkal többet érdemelt.</l>
				</lg>
				<lg>
					<l>A szomszédasszony ott vala</l>
					<l>Fölmagasztaltatásán.</l>
					<l>Látá, midőn a mester</l>
					<l>Hurkot kötött nyakán, s ő</l>
					<l>Nyelvét hosszan kiölté,</l>
					<l>Mintegy csúfolva a világot,</l>
					<l>Ki ilyen csúffá tette őt.</l>
					<l>S midőn a ceremónia után</l>
					<l>A szomszédasszony hazament,</l>
					<l>A kisfiúhoz így szólt nyájasan:</l>
				</lg>
				<lg>
					<l>„Most már az ördög elvihet, fiam; menj</l>
					<l>Isten hirével a pokolba,</l>
					<l>Mától megszűnt a fizetésem érted,</l>
					<l>S magam költségén, nem kivánhatod,</l>
					<l>Hogy itt hizlaljalak, mint a libát.</l>
					<l>Jer, azt a szívességet megteszem,</l>
					<l>Hogy kikisérlek a kapun. De</l>
					<l>Ha visszajösz, a csatornába doblak.”</l>
				</lg>
				<lg>
					<l>A kisfiú ezt a dolgot nem érté,</l>
					<l>Némán engedelmeskedett.</l>
					<l>Midőn becsukták az ajtót mögötte,</l>
					<l>Még egyszer visszapillantott e zajra,</l>
					<l>Aztán elindult s ballagott.</l>
					<l>Ment, mendegélt,</l>
					<l>Egy utcából ki, a másikba be,</l>
					<l>Ily hosszu útat még nem tett soha,</l>
					<l>Uj volt előtte minden, amit látott...</l>
					<l>Szép cifra boltok, cifra emberek,</l>
					<l>Bámulva állt, bámulva ment tovább.</l>
					<l>S amint egy utcát elhagyott, a másik</l>
					<l>Ott volt azonnal s így végetlenűl</l>
					<l>A városnak végét nem érte.</l>
				</lg>
				<lg>
					<l>Sok bámulástul, sok menéstől</l>
					<l>Elfáradott a kisfiú,</l>
					<l>Egy utcasarkon lekuporodott,</l>
					<l>A szögletkőhöz támasztá fejét,</l>
					<l>Átellenében tarka játékszerrel</l>
					<l>Vigadt egy pár virgonc gyerek,</l>
					<l>Azokra nézett, és mosolyga, mintha</l>
					<l>Ott játszanék ő is velök,</l>
					<l>És addig-addig nézte őket,</l>
					<l>Míg szép lassacskán elaludt.</l>
				</lg>
				<lg>
					<l>Aludt sokáig; egyszer</l>
					<l>Azt álmodá, hogy két hegyes tüzes vas</l>
					<l>Közelg feléje, mindig közelebb</l>
					<l>Jött az szeméhez, hogy kisüsse ezt...</l>
					<l>Nyöszörgött félelmében és</l>
					<l>Kétségbeesve ébredett föl...</l>
					<l>Az éj immár késő vala,</l>
					<l>Az égen csillagok valának és</l>
					<l>Az utcákon nem voltak emberek,</l>
					<l>Csak egy öreg banya</l>
					<l>Állott előtte</l>
					<l>Merő szemekkel,</l>
					<l>Miktől még jobban félt a kisfiú, mint</l>
					<l>Álmában a tüzes vastól... oda-</l>
					<l>Húzá magát a szögletkőhöz, hogy</l>
					<l>Majd belapult feje,</l>
					<l>S rá sem mert nézni a banyára,</l>
					<l>El sem mert nézni róla.</l>
				</lg>
				<lg>
					<l>A vénasszony végigcirógatá</l>
					<l>Arcát, s szólt hozzá oly szelíden,</l>
					<l>Amint csak tőle telt:</l>
					<l>„Hogy hínak, kisfiam?</l>
					<l>Ki az apád, ki az anyád,</l>
					<l>S hol laknak? majd elkísérlek haza,</l>
					<l>Jer, addsza kezedet.”</l>
				</lg>
				<lg>
					<l>„Nevem Szilveszter... nincs apám s anyám,</l>
					<l>Nem is volt, úgy találtak engem,</l>
					<l>És hazamennem többé nem szabad;</l>
					<l>A szomszédasszony azt igérte:</l>
					<l>Ha visszamék, a csatornába dob.”</l>
				</lg>
				<lg>
					<l>„Hát jer velem, fiacskám,</l>
					<l>Jer hozzám, én anyád leszek,</l>
					<l>Gondos, szelíd anyád... jerünk.”</l>
				</lg>
				<lg>
					<l>Kézen fogá a kisfiút az asszony,</l>
					<l>Követte őt az aggodalmasan</l>
					<l>S reszketve, szinte eszméletlenűl,</l>
					<l>Nem tudva, hogy mi történik vele?</l>
				</lg>
				<lg>
					<l>„Nézd, itt lakunk, fiacskám,”</l>
					<l>Szólott otthon a vén banya,</l>
					<l>„Az én lakásom e szoba,</l>
					<l>Tied pedig a konyha lesz.</l>
					<l>Nem fogsz magadban lakni... hej, kutyus,</l>
					<l>Kutyus ne!... itt van... úgye szép kutya?</l>
					<l>Ezzel tanyázol itten.</l>
					<l>Ott a pokróc, elfértek rajta ketten,</l>
					<l>Olyan jó ágy, hogy jobb se kell,</l>
					<l>És a kutyus majd meleget tart,</l>
					<l>Ne félj, nem bánt, jó kis kutya,</l>
					<l>Látod, mily nyájasan tekint rád,</l>
					<l>Hogyan csóválja farkát?</l>
					<l>Mint testvérek fogjátok egymást</l>
					<l>Szeretni, nem kételkedem.</l>
					<l>Feküdj le mellé, s alugyál, fiam.</l>
					<l>Ehetnél tán? adnék is vacsorát,</l>
					<l>De már késő van, látom, alhatnál,</l>
					<l>Aztán rosz is, kivált gyereknek, az</l>
					<l>Alvás előtti vacsora,</l>
					<l>Mert tőle ördögökkel álmodik.</l>
					<l>Feküdj le hát, és alugyál, fiam.”</l>
				</lg>
				<lg>
					<l>Ott hagyta őt a vén banya;</l>
					<l>Félénken kullogott a</l>
					<l>Pokrócra a kutyához,</l>
					<l>S a pokróc szélén meghuzá magát,</l>
					<l>Nem mert társához közeledni.</l>
					<l>De a kutya</l>
					<l>Hozzásimúlt barátilag,</l>
					<l>Átcsillogott szeme</l>
					<l>Az éj sötétségén, s e csillogás</l>
					<l>Olyan szelíd, olyan testvéri volt,</l>
					<l>Hogy bátorságot és bizalmat</l>
					<l>Öntött a kisfiúba.</l>
					<l>Egymáshoz egyre közelebb</l>
					<l>És közelebb huzódtak.</l>
					<l>Az eb szőrét simítgatá a gyermek,</l>
					<l>S az ennek arcát nyalogatta,</l>
					<l>Beszélt is véle a fiú, s az állat</l>
					<l>Válasz gyanánt halkan nyöszörgött.</l>
					<l>Meleg, forró barátságot kötöttek.</l>
				</lg>
				<lg>
					<l>Másnap pediglen a fiúhoz</l>
					<l>Igy szólt a vén boszorkány:</l>
					<l>„Mostan figyelj rám, gyermekem,</l>
					<l>Képzelheted, hogy ingyen</l>
					<l>Nem tartalak,</l>
					<l>Mert ingyen a Krisztus koporsaját</l>
					<l>Sem őrizék.</l>
					<l>Dolgozni fogsz, mert írva van:</l>
					<l>Aki nem dolgozik, ne is egyék.</l>
					<l>Azonban dolgod könnyü lesz,</l>
					<l>Valódi kiskirályság...</l>
					<l>Koldulni fogsz, mást nem teszesz.</l>
					<l>Én a munkát már restelem,</l>
					<l>Mert elhíztam nagyon,</l>
					<l>S elűznek, hogyha koldulok,</l>
					<l>Elűznek a kegyetlen emberek.</l>
					<l>Te fogsz koldulni hát helyettem,</l>
					<l>Te rajtad szánakozni fognak,</l>
					<l>S megajándékoznak, fiam.</l>
					<l>Azt mondod majd, hogy árva vagy,</l>
					<l>Apád most halt meg, és anyád</l>
					<l>Honn fekszik éhen s betegen.</l>
					<l>Én a távolban lesni foglak,</l>
					<l>S vigyázok rád, azért te is vigyázz,</l>
					<l>Különben nem lesznek jó napjaid,</l>
					<l>Becsűletemre mondhatom.</l>
					<l>Én nagyon jó vagyok, ha jó vagyok,</l>
					<l>De nagyon rosz vagyok, ha rosz vagyok,</l>
					<l>Ezt írd fejedbe és szivedbe,</l>
					<l>Kedves fiam.</l>
					<l>Koldúlni fogsz mindenkitől,</l>
					<l>Kinek jobb a ruhája, mint a tiéd,</l>
					<l>És ilyet eleget találsz, ne félj.</l>
					<l>Előre nyujtod kezedet,</l>
					<l>Oldalra hajtod fejedet,</l>
					<l>Fel- s összehúzod a szemöldököd,</l>
					<l>A szádat le fogod biggyeszteni,</l>
					<l>S szemed megnyálazod,</l>
					<l>És ugy rimánkodol</l>
					<l>Beteg anyád s az isten szent nevében.</l>
					<l>Megértettél-e, gyermekem?</l>
					<l>Ha meg nem értél, ujra magyarázom,</l>
					<l>S ha szó után egyáltalában</l>
					<l>Meg nem tanúlod ezt a tudományt,</l>
					<l>Bottal verem beléd.”</l>
				</lg>
				<lg>
					<l>A gyermek állitá, hogy</l>
					<l>Mindent tud s nem felejti el.</l>
					<l>Az asszony elpróbáltatá vele</l>
					<l>A jelenést és elcsudálkozott a</l>
					<l>Fiúnak mesterfölfogásán.</l>
				</lg>
				<lg>
					<l>„Aranybányát találtam</l>
					<l>Benned, fiacskám, hihihi!”</l>
					<l>Vigyorgott a boszorkány,</l>
					<l>„Valódi grófi életünk lesz,</l>
					<l>Valódi grófi életünk!</l>
					<l>Lássunk mindjárt az aratáshoz...</l>
					<l>Ehetnél? majd ha megjövünk, fiam,</l>
					<l>Akkor jóllakhatol.</l>
					<l>Neked különben nem szabad sokat</l>
					<l>Enned, mert mint én elhizol,</l>
					<l>Aztán elillan a nyúl,</l>
					<l>S üthetjük bottal a nyomát.</l>
					<l>Kövér koldusnak</l>
					<l>Soványan jár az alamizsna.”</l>
				</lg>
				<lg>
					<l>Egy népesebb utcába mentenek,</l>
					<l>Ott a banya</l>
					<l>Kiállitá a gyermeket,</l>
					<l>S ő egy közel csapszékbe tért,</l>
					<l>És onnan kandikált ki,</l>
					<l>S ahányszor a fiú kezébe</l>
					<l>Dobának valamit,</l>
					<l>Fölvette a pálinkás poharat,</l>
					<l>Egyet kortyantott és vigyorgott.</l>
				</lg>
				<p>8</p>
				<lg>
					<l>Egyik nap úgy folyt, mint a másik.</l>
					<l>Koldúl és koplalt a fiú;</l>
					<l>A vén banyának gondja volt reá,</l>
					<l>Hogy el ne hízzék valahogy szegényke.</l>
					<l>Koldúlt és koplalt, e kettőt tudá</l>
					<l>Az életből s nem egyebet.</l>
					<l>Elnézte sokszor,</l>
					<l>Midőn játszottak gyermektársai,</l>
					<l>Nézett rájok merően,</l>
					<l>S gondolta, milyen jó lehet</l>
					<l>Az a játék, az az öröm!</l>
					<l>S elméje napról-napra érett,</l>
					<l>S érezni kezde, érezé,</l>
					<l>Hogy ő boldogtalan...</l>
					<l>Két évet élt már át a koldulásban.</l>
					<l>Nem volt többé szükség reá,</l>
					<l>Hogy megnyálazza szemeit,</l>
					<l>Gyakorta telt meg az könyűivel.</l>
				</lg>
				<lg>
					<l>Egyetlen barátja volt,</l>
					<l>Ki nyájasan nézett reá,</l>
					<l>Kit szeretett, ki őt szerette,</l>
					<l>S kivel megosztá</l>
					<l>Sovány falatjait,</l>
					<l>Amelyeket otthon kapott,</l>
					<l>S amelyeket a városban talált...</l>
					<l>Ez egy barátja a kutya,</l>
					<l>Mely hálótársa volt.</l>
				</lg>
				<lg>
					<l>Mint vágya hozzá, hogyha reggelenként</l>
					<l>Elhagyta őt, s ha este hazament,</l>
					<l>Minő örömmel volt vele!</l>
					<l>A vén anyó már irígyelni kezdé</l>
					<l>A barátságot, amelyet kötének,</l>
					<l>Irígyelé, hogy a kutya</l>
					<l>A gyermeket jobban szerette, mint őt,</l>
					<l>És sokszor megveré, s midőn az állat</l>
					<l>Fájdalmában keservesen vonított,</l>
					<l>A gyermek sírt, zokogva sírt.</l>
					<l>És a vénasszony elkergette végre</l>
					<l>A háztul a jó állatot,</l>
					<l>Több ízben elkergette, de</l>
					<l>Az visszajött mindannyiszor,</l>
					<l>S a kisfiúhoz mindig nyájasabb lett.</l>
				</lg>
				<lg>
					<l>Igy élt a gyerek. Már hatéves volt,</l>
					<l>S átélte hat századnak nyomorát</l>
					<l>És néhány percnek árva örömét.</l>
					<l>Ott állt egy utca szögletében egyszer,</l>
					<l>S didergett... késő őszi este volt.</l>
					<l>Sár volt az utca, s köd a sár felett,</l>
					<l>Nehéz komor köd, s ő a sárban ködben</l>
					<l>Mezítláb és hajadonfővel állt,</l>
					<l>S az elmenőkhöz nyöszörögve</l>
					<l>Nyujtotta sárga kis kezét.</l>
					<l>Ugy ment be hangja a szivekbe,</l>
					<l>Miként egy égő fájdalom,</l>
					<l>Mint a harang szava,</l>
					<l>Mely haldokló ember számára szól.</l>
				</lg>
				<lg>
					<l>Egy vén mogorva úr</l>
					<l>Megállt mellette s hosszan nézte őt,</l>
					<l>Hosszan, merően, átfuró szemekkel.</l>
					<l>A gyermek elszaladni készült.</l>
					<l>„Megállj!” morgott reá az úr.</l>
					<l>A gyermek állt s moccanni sem mert,</l>
					<l>S az úr kérdé: „vannak szülőid?”</l>
				</lg>
				<lg>
					<l>„Va...” azt akarta mondani,</l>
					<l>Van anyja, aki éhezik s beteg,</l>
					<l>S most halt meg apja,</l>
					<l>De e mogorva úr előtt</l>
					<l>Nem mert hazudni,</l>
					<l>Torkán akadt a szó, azt gondolá,</l>
					<l>Hogy ez mindent tud, és így válaszolt:</l>
					<l>„Nekem szülőim nincsenek,</l>
					<l>Vagy nem tudom, hogy vannak-e?</l>
					<l>Mert én talált gyermek vagyok.”</l>
				</lg>
				<lg>
					<l>„Kövess tehát” szólt a mogorva úr,</l>
					<l>S utána indult a fiú.</l>
					<l>A vénasszony kilépett rejtekéből,</l>
					<l>És rákiáltott: „itt maradsz,</l>
					<l>Hazug kölyök!...</l>
					<l>Ez a fiú az én fiam, uram!”</l>
				</lg>
				<lg>
					<l>„Nagyságos úr,” rimánkodott a gyermek,</l>
					<l>„Nagyságos úr, én nem vagyok fia.</l>
					<l>Mentsen meg engemet, vigyen magával,</l>
					<l>Az isten s a szentek nevére kérem!</l>
					<l>Meguntam már a koldulást;</l>
					<l>Az ő számára kellett kéregetnem,</l>
					<l>És engemet koplaltatott,</l>
					<l>Hogy csak minél rosszabb színben legyek,</l>
					<l>Hogy szánakozzék rajtam, aki lát.</l>
					<l>Oh istenem, most is hogy éhezem!”</l>
					<l>Igy szólt a gyermek, a mogorva úrra</l>
					<l>Fölnéze, s esdeklő szeméből</l>
					<l>Könny folyt le, könnyek zápora.</l>
				</lg>
				<lg>
					<l>„Oh gaz dög, oh te istentagadó,</l>
					<l>Te ördögfának makkja te!”</l>
					<l>Rivalt a vén boszorkány a fiúra,</l>
					<l>„Te bocskortalpra sem méltó pofa,</l>
					<l>Te hazugság kalásza,</l>
					<l>Te minden rosz, te semmi jó!</l>
					<l>Még hogy nekem koldult, uram fia,</l>
					<l>Mikor halálba szégyenlem magam,</l>
					<l>Ha kéreget, s e rosz szokása megvan,</l>
					<l>Mihelyt elforditom szemem,</l>
					<l>És hányszor vertem már meg érte,</l>
					<l>Hogy ilyen szégyent hoz reám!</l>
					<l>Szegény vagyok, de koldulásra</l>
					<l>Nincsen szükségem, mert elélek</l>
					<l>Becsületes munkám után.</l>
					<l>És még hogy én őtet koplaltatom!</l>
					<l>Én! a legjobb falatokat</l>
					<l>A szájamtól szakítom el,</l>
					<l>S belé tömöm!</l>
					<l>De mindez hagyján... még meg is tagad.</l>
					<l>Nem fáj a szived, te puruttya lélek,</l>
					<l>Te csúf poronty, anyádat megtagadni,</l>
					<l>Szülőanyádat? hogy ki nem szakadt e</l>
					<l>Szóval belőled a lép és tüdő</l>
					<l>S a májad és a zúzád?</l>
					<l>A földön nincs jobb nagyanya,</l>
					<l>Mint én vagyok, s ő ily rosz unoka!</l>
					<l>De már nincs messze az itélet...</l>
					<l>Saját tulajdon anyját</l>
					<l>Tagadja meg a gyermek,</l>
					<l>Édes szülőjét!”</l>
				</lg>
				<lg>
					<l>Ennyit darált a vén malom</l>
					<l>Egy lélekzés alatt;</l>
					<l>Itt a mogorva úr</l>
					<l>Szóhoz jutott s szólt:</l>
					<l>„Elég már a komédiából,</l>
					<l>Különben e bottal némitlak el,</l>
					<l>Undok szipirtyó!</l>
					<l>Részeg vagy, mint a csap;</l>
					<l>Ha kijózanodol,</l>
					<l>Jőj hozzám a keresztlevéllel,</l>
					<l>(Ott ama nagy házban lakom,)</l>
					<l>S a gyermeket elviheted,</l>
					<l>De csak ha a keresztlevéllel jősz.</l>
					<l>És most hordd el magad... s te</l>
					<l>Kövess, fiú.”</l>
				</lg>
				<lg>
					<l>És a fiú követte az urat,</l>
					<l>Koronként vissza-visszanézett,</l>
					<l>Azt képzelé, hogy a banya</l>
					<l>Már nyúl utána s galléron ragadja;</l>
					<l>De az nem mert közelgeni,</l>
					<l>Ottan maradt állóhelyében,</l>
					<l>Csak öklével fenyegetőzött,</l>
					<l>S forgatta égő szemeit, mint</l>
					<l>A kovács a tüzes vasat.</l>
				</lg>
				<p>9</p>
				<lg>
					<l>Jobban lett dolga a fiúnak,</l>
					<l>Nem kellett többé lopnia,</l>
					<l>És nem kellett koldulnia,</l>
					<l>Milyen boldogság, mily jótétemény!</l>
					<l>Csak néha szállt az aggalomnak ölyve</l>
					<l>Föléje: hátha a boszorkány</l>
					<l>Előjön a keresztlevéllel,</l>
					<l>Mi lesz akkor megint belőle?...</l>
					<l>És néha szállt a bú galambja</l>
					<l>Föléje, ha eszébe</l>
					<l>Jutott a hű kutya,</l>
					<l>A hálótárs és a barát.</l>
					<l>Ennek kedvéért gyakran szinte kész volt</l>
					<l>A vén banyához ismét visszamenni,</l>
					<l>S koldulni, csakhogy együtt legyenek.</l>
					<l>Gyakorta álmodott felőle,</l>
					<l>Álmodta, hogy ölelte a kutyát,</l>
					<l>S ez nyalta képét és kezét,</l>
					<l>S midőn fölébredt s társát nem lelé,</l>
					<l>Elkezdett sírni, s hosszan sírdogált.</l>
				</lg>
				<lg>
					<l>Midőn hazaért a fiúval a</l>
					<l>Nagyságos úr, átadta őt a</l>
					<l>Cselédségnek. Kitisztiták őt</l>
					<l>A régi szennyből, mely reánőtt,</l>
					<l>És régi rongyai helyett</l>
					<l>Kapott szép új ruhát.</l>
					<l>Mily jólesett neki!</l>
					<l>Azt vélte, eddig nem is élt,</l>
					<l>Azt vélte, hogy most született.</l>
					<l>Ekkor magához hívatá</l>
					<l>Az úr, és így szólt szigorún:</l>
				</lg>
				<lg>
					<l>„Fiú, e gyermek itt fiam, te őt</l>
					<l>Nagyságos úrfinak hivod,</l>
					<l>Ő lesz parancsolód,</l>
					<l>S te szót fogadsz neki,</l>
					<l>Ő lesz az úr, te lész a szolga.</l>
					<l>Egyéb dolgod nem lesz, mint szót fogadni,</l>
					<l>De ennek pontosan tégy eleget.</l>
					<l>Minden szem-intés egy parancsolat;</l>
					<l>Ha teljesíted, nem lesz semmi baj,</l>
					<l>Lesz enned, innod és ruhád...</l>
					<l>Ellenben ócska rongyodat,</l>
					<l>Amelyben fölfogadtalak,</l>
					<l>Nyakad közé akasztatom,</l>
					<l>Aztán mehetsz a nagyvilágba</l>
					<l>S koldulsz, mint eddig koldulál.”</l>
				</lg>
				<lg>
					<l>Szolgált az árva gyermek a</l>
					<l>Nagyságos úrfinak,</l>
					<l>Mögötte ment, mögötte állt,</l>
					<l>Mindig árnyéka volt,</l>
					<l>És leste ajka mozdulását,</l>
					<l>S alig volt a parancs kimondva,</l>
					<l>Midőn már teljesűlt is,</l>
					<l>S a jó fiú</l>
					<l>Mégis mennyit nem szenvedett!</l>
					<l>Mert a nagyságos úrfi</l>
					<l>Oly gaz kölyök vala,</l>
					<l>Amilyenek rendesen a</l>
					<l>Nagyságos urfiak.</l>
					<l>Érezteté, hogy ő az úr,</l>
					<l>Érezteté, minden nyomon.</l>
					<l>Ha száját a leves megégeté,</l>
					<l>Kis szolgáját üté pofon;</l>
					<l>Ha nem köszönt más nékie,</l>
					<l>A kisfiú fejéről</l>
					<l>Ütötte le a kalapot,</l>
					<l>És ennek markolt üstökébe,</l>
					<l>Ha a fésű beléakadt hajába.</l>
					<l>S nem volt olyan csín, oly gonoszság,</l>
					<l>Mit rajta el nem követett,</l>
					<l>Mihelyt eszébe jut vala.</l>
					<l>Lábára lépett készakarva,</l>
					<l>Aztán ellökte, hogy mért áll az utban?</l>
					<l>Sarat kent rá, s aztán nyakon veré,</l>
					<l>Amért olyan tisztátalan,</l>
					<l>Szemébe önté a vizet, s ha sírva</l>
					<l>Fakadt rá, mazna fattyunak nevezte.</l>
					<l>Sok szennvedése volt szegény fiúnak,</l>
					<l>És napról-napra többet szenvedett,</l>
					<l>De tűrte békén bajait,</l>
					<l>Tűrt elszántan, miként egy férfiú,</l>
					<l>Kiben magas lélek lakik.</l>
				</lg>
				<lg>
					<l>S mivégre tűrt, miért el nem hagyá</l>
					<l>Kínos helyét, mint gyakran volt eszében?</l>
					<l>Ha tudnátok, miért maradt!</l>
					<l>Nem a jó étel és a jó ruha</l>
					<l>Csalá őt vissza, hogyha útnak indult,</l>
					<l>Hogy elbujdossék a széles világba;</l>
					<l>Nem volt ő olyan, mint a tyúk vagy a lúd,</l>
					<l>Mely elbarangol, s ha megéhezik,</l>
					<l>Jóllakni ismét visszamegy helyére,</l>
					<l>Mig ellenben a csalogány s pacsírta,</l>
					<l>Ha megnyílt börtönének ajtaja,</l>
					<l>Ott hagyva a kész és jó eledelt,</l>
					<l>Elszáll örökre s megelégszik azzal,</l>
					<l>Mit kinn a szabadban talál.</l>
					<l>Igy érezett a kisfiú</l>
					<l>Mint e szabadba vágyó madarak,</l>
					<l>S mégis maradt, mint a tyúk és a lúd,</l>
					<l>S ha indult, ismét visszatért!</l>
					<l>Mi csalta vissza őt?</l>
					<l>A tanulás.</l>
				</lg>
				<lg>
					<l>Az úrfi mellett eltanulgatott.</l>
					<l>Ott állt mögötte észrevétlenűl,</l>
					<l>Könyvébe kandikált,</l>
					<l>S a nevelő minden szavára</l>
					<l>Figyelmezett,</l>
					<l>S mit egyszer megtanúlt,</l>
					<l>El nem feledte.</l>
					<l>Előbb tudá az írást-olvasást,</l>
					<l>Mint a nagyságos úrfi.</l>
				</lg>
				<lg>
					<l>És amint szaporodtak évei,</l>
					<l>Azokkal szaporodtak</l>
					<l>Isméreti,</l>
					<l>Mint a szarvas szarván az ágak,</l>
					<l>S ő büszke kezdett lenni rája,</l>
					<l>S ha a nagyságos úrfi</l>
					<l>Bolondokat beszélt szokás szerint,</l>
					<l>Kijobbitá magában,</l>
					<l>S mosolyga a badar beszédeken.</l>
				</lg>
				<lg>
					<l>S a nevelő előtt</l>
					<l>Nem tűnt el észrevétlen</l>
					<l>A szolga fensősége</l>
					<l>Az ifjú úr fölött,</l>
					<l>S ha nem tudá</l>
					<l>Leckéit a tanítvány,</l>
					<l>Azzal piríta rá,</l>
					<l>Hogy a szolgával mondatá el,</l>
					<l>Ki azt hallás után tanulta meg.</l>
					<l>Becsűletére vált ez a fiúnak,</l>
					<l>De nem vált örömére, erre nem,</l>
					<l>Mert a kevély nagyságos úrfi</l>
					<l>Mindannyiszor keményen</l>
					<l>Lakoltatá, hogy őt megszégyeníté.</l>
					<l>Naponta új és durvább üldözések</l>
					<l>Jutottak a szegény fiúnak,</l>
					<l>És ő naponta jobban érezé</l>
					<l>A szenvedett méltatlanságokat,</l>
					<l>S most már, ha megüté az úrfi őt,</l>
					<l>Nem teste érezé, de lelke,</l>
					<l>Pirúlt, de nem mivelhogy fájt neki,</l>
					<l>Hanem mert szégyenlé magát.</l>
				</lg>
				<lg>
					<l>Tizenhat esztendős vala.</l>
					<l>Minden nap egy-egy sugarat lövelt</l>
					<l>Elméje oszladó ködébe,</l>
					<l>S minden sugár egy-egy betű volt,</l>
					<l>És ilyen írat lett a sok betűből:</l>
					<l>„Mi jognál fogva vernek itten engem?</l>
					<l>Mi joggal bánt embert az ember?</l>
					<l>Különbnek alkotá az isten</l>
					<l>Az egyik embert, mint a másikat?</l>
					<l>Igazságosnak hirdetik az istent,</l>
					<l>Ha igazságos, úgy azt nem tehette,</l>
					<l>Úgy minden embert egyformán szeret.</l>
					<l>S én többé tűrni nem fogok,</l>
					<l>Akármi lesz belőlem.</l>
					<l>Táplálatot, ruhát, szállást kapok,</l>
					<l>De én ezért szolgálom őket,</l>
					<l>S ezzel leróva a jótétemény.</l>
					<l>Dolgoztathatnak, erre van jogok,</l>
					<l>De a verésre nincs.</l>
					<l>Még egyszer fognak csak megütni,</l>
					<l>De többször, istenemre, nem!”</l>
				</lg>
				<lg>
					<l>Ugy is lett. Első alkalommal</l>
					<l>(És várni erre nem kellett sokáig)</l>
					<l>Midőn az úrfi rá kezét emelte,</l>
					<l>Ekkép kiálta föl:</l>
					<l>„Megálljon ön!</l>
					<l>Ne bántson többet, mert úgy visszavágom,</l>
					<l>Hogy megsiratja holta napjaig.</l>
					<l>Elég soká voltam kutya,</l>
					<l>Kit verni, rúgni lehetett,</l>
					<l>Eztán ember leszek,</l>
					<l>Mert ember ám a szolga is!</l>
					<l>Megvallom, itt jótéteményt</l>
					<l>Rakott egy kéz reám,</l>
					<l>De más kéz azt bottal veré le rólam,</l>
					<l>És eszerint</l>
					<l>Nem tartozunk egymásnak semmivel.”</l>
				</lg>
				<lg>
					<l>Az úrfi e szokatlan szókra</l>
					<l>Elképedett, megmerevűlt,</l>
					<l>S tajtékot turva ekkép ordított:</l>
					<l>„Hah szolgafaj! hah lázadó gazember!”</l>
				</lg>
				<lg>
					<l>És a fiú így válaszolt,</l>
					<l>És hangja megvető volt:</l>
				</lg>
				<lg>
					<l>„Hm, szolgafaj? ha már a születést</l>
					<l>Vesszük, talán az én apám</l>
					<l>Különb úr volt, mint minden ivadékod,</l>
					<l>S hogy eldobott magától,</l>
					<l>Az ő hibája, nem enyém,</l>
					<l>S ha minden úr ilyen roszlelkű, mint te,</l>
					<l>Jól is tevé, hogy eldobott,</l>
					<l>Mert úgy ennek köszönhetem, ha</l>
					<l>Becsűletes ember leszek.</l>
					<l>És lázadó?... ha lázadás az,</l>
					<l>Midőn az ember érzi és kimondja,</l>
					<l>Hogy ő is ember, mint akárki más,</l>
					<l>Ugy büszkén mondom: lázadó vagyok.</l>
					<l>S tudnám csak mindazt, amit érezek,</l>
					<l>Ugy, amint érezem, kimondani,</l>
					<l>Föllázadnának milliók velem,</l>
					<l>S reszketne a világ,</l>
					<l>Mint Spartacustól Róma reszketett,</l>
					<l>Midőn eltépett láncaikkal</l>
					<l>Verték falát a gladiátorok! -</l>
					<l>Nagyságos úrfi, isten önnel,</l>
					<l>Mi együtt többé nem maradhatunk,</l>
					<l>Én önnel mint ember beszéltem,</l>
					<l>És hogyha egyszer már</l>
					<l>A szolga emberré emelkedik,</l>
					<l>Éhen hal meg vagy a bitófán,</l>
					<l>De többé szolga nem lesz!”</l>
				</lg>
				<lg>
					<l>Ezzel megfordult és kiment,</l>
					<l>Örökre ott hagyá a házat,</l>
					<l>Hol gyermeksége úgy uszott el,</l>
					<l>Mint a virág az iszapos patakban.</l>
				</lg>
				<lg>
					<l>Amerre látott, arra indult,</l>
					<l>Ment a világba céltalan.</l>
					<l>Az ifjúság fölgyúladott szivében,</l>
					<l>Ugy égett, mint a fölgyúlt város ég,</l>
					<l>Amelyre ráfúj a viharnak</l>
					<l>Süvöltő óriása;</l>
					<l>S e lángokban milyen csudálatos</l>
					<l>Mesés képek keletkezének!</l>
					<l>S lelkét e lángok ugy megedzék,</l>
					<l>Mint a hámortűz a vasat.</l>
				</lg>
				<lg>
					<l>A város végén utolérte őt</l>
					<l>Az úrfi nevelője.</l>
					<l>Alig lélekzett a jó férfiú.</l>
					<l>Sokat futott, hogy utolérje,</l>
					<l>Kiverte arcát a veríték,</l>
					<l>Törölgeté minduntalan,</l>
					<l>Miközben a fiúval így beszélt,</l>
					<l>S beszédiben</l>
					<l>Nem volt nagyon sok összefüggés:</l>
				</lg>
				<lg>
					<l>„Ne, tedd el ezt a pénzt, fiam,</l>
					<l>Nekem egy évi jövedelmem,</l>
					<l>Tenálad eltart évekig,</l>
					<l>Ha jól gazdálkodol.</l>
					<l>Nagy ember lesz belőled,</l>
					<l>Én mondom azt neked.</l>
					<l>Dicsőbb fiút még nem láttam tenálad.</l>
					<l>Én szórul-szóra érzem azt, amit te,</l>
					<l>De sohasem mertem kimondani.</l>
					<l>Féltem tőled s bámultalak,</l>
					<l>Midőn beszéltél.</l>
					<l>Az isten áldjon minden szavadért.</l>
					<l>Tanácsolom, parancsolom,</l>
					<l>Igen, parancsolom, fiú, hogy</l>
					<l>Tanúlj, végezd az iskolákat,</l>
					<l>Különben én</l>
					<l>Megátkozlak s megvér az isten.</l>
					<l>Te nem magadnak születél,</l>
					<l>De a hazának, a világnak.</l>
					<l>Azt mondom néked, hogy tanúlj,</l>
					<l>Amit különben</l>
					<l>Nem is kén mondanom,</l>
					<l>Hiszen te úgy szeretsz tanúlni.</l>
					<l>És most az isten áldjon meg, fiam,</l>
					<l>Légy szerencsés, élj boldogúl,</l>
					<l>S emlékezzél meg rólam is koronként,</l>
					<l>De ha tanácsomat nem fogadod,</l>
					<l>Akkor felejts el engemet.”</l>
				</lg>
				<lg>
					<l>Lehajlott a fiú,</l>
					<l>Hogy megcsókolj’ a jó ember kezét,</l>
					<l>De ő nem engedé, sőt a fiút</l>
					<l>Megölelé s arcát csókolta meg,</l>
					<l>S úgy távozott könnyes szemekkel.</l>
					<l>Mily jól esett ez a fiúnak,</l>
					<l>Szegény fiúnak milyen jól esett!</l>
					<l>Ez volt az első szeretet,</l>
					<l>Mellyel találkozott.</l>
					<l>Tizenhat évig kelle élnie</l>
					<l>S kínlódnia,</l>
					<l>Mig oly emberre akadott,</l>
					<l>Ki nem taszítá el magától,</l>
					<l>Ki megölelte őt!</l>
				</lg>
				<p>10</p>
				<lg>
					<l>Kiért a városból az ifju.</l>
					<l>Midőn kiért a szűk falak közűl,</l>
					<l>Azt gondolá: börtönből szabadúlt,</l>
					<l>S mohón szivá a tiszta léget,</l>
					<l>Az isten legdrágább ajándokát,</l>
					<l>Melytől a láb erőt kap és a</l>
					<l>Léleknek szárnya nő.</l>
				</lg>
				<lg>
					<l>Egyszer sokára visszanézett,</l>
					<l>Nagyot haladt már, messze volt a város,</l>
					<l>A házak összeolvadának</l>
					<l>Egymással, és a barna tornyokat</l>
					<l>Elnyelte félig a távol köde,</l>
					<l>S méhdongás volt az ezerek zaja.</l>
					<l>Az ifjú biztatá magát:</l>
					<l>„Tovább, tovább,</l>
					<l>Semmit ne halljak és semmit ne lássak</l>
					<l>Onnét, hol eddig éltem,</l>
					<l>Ha életnek mondhatni éltemet.”</l>
					<l>S ment, mint aki ostorhegyet fut.</l>
					<l>S midőn végkép eltünt a város,</l>
					<l>S ott álla ő a végtelenben,</l>
					<l>Szabadnak akkor érzé csak magát.</l>
					<l>„Szabad vagyok!” kiálta föl,</l>
					<l>„Szabad vagyok!”</l>
					<l>Többet nem mondhatott,</l>
					<l>De könnyei beszéltek,</l>
					<l>S jobban mondták el érzeményeit,</l>
					<l>Mint nyelve mondta volna.</l>
					<l>Oh milyen érzés, milyen gondolat,</l>
					<l>Midőn az ember először szabad!</l>
				</lg>
				<lg>
					<l>És ment az ifju, egyre ment,</l>
					<l>Amerre szép táj csalta, arra</l>
					<l>Irányozá lépéseit.</l>
					<l>Megbámulá a síkot és hegyet,</l>
					<l>A sík mezőt és a hegy erdejét</l>
					<l>És mindent, ami csak szemébe tünt,</l>
					<l>Mert minden oly új volt előtte,</l>
					<l>Először látta a természetet,</l>
					<l>A természet szépségeit.</l>
				</lg>
				<lg>
					<l>És ott a rengetegben,</l>
					<l>A fellegekbe</l>
					<l>Ágaskodó bércek között,</l>
					<l>Ahol mennydörgés a folyam zugása</l>
					<l>S a mennydörgés itéletnap rivalma...</l>
					<l>Vagy ott a puszták rónaságán,</l>
					<l>Hol némán ballag a csendes kis ér,</l>
					<l>S hol a bogárdöngés a legnagyobb zaj...</l>
					<l>Ottan megállt az ifju,</l>
					<l>Körültekintett áhitattal,</l>
					<l>S midőn szemét s lelkét meghordozá</l>
					<l>A láthatár fönnségein,</l>
					<l>Erőt vett rajta egy szent érzemény,</l>
					<l>Letérdepelt s imádkozék:</l>
					<l>„Imádlak, isten; most tudom, ki vagy?</l>
					<l>Sokszor hallottam és sokszor kimondtam,</l>
					<l>De nem értettem nevedet.</l>
					<l>A nagy természet magyarázta meg</l>
					<l>Hatalmad és jóságodat...</l>
					<l>Dicsértessél, dicsértessél örökre!</l>
					<l>Imádlak, isten; most tudom, ki vagy?”</l>
				</lg>
				<lg>
					<l>Amerre csak ment, mindenütt</l>
					<l>Oly szépnek látta a természetet,</l>
					<l>De benne mindenütt az embert</l>
					<l>Olyan boldogtalannak:</l>
					<l>Nyomor s gazság gyötörte mindenütt.</l>
					<l>Azt kezdte észrevenni,</l>
					<l>Hogy ő nem a legszerencsétlenebb,</l>
					<l>És fájt nagyon neki,</l>
					<l>Hogy vannak nála szánandóbbak is.</l>
					<l>Mindig kicsínyebb lett előtte</l>
					<l>Saját baja,</l>
					<l>Mig végre végkép elfelejté,</l>
					<l>S nem látta és nem érezé azt,</l>
					<l>Csak a mások baját,</l>
					<l>És homlokát a hideg kőre tette,</l>
					<l>S forró keserves könnyeket sírt.</l>
				</lg>
				<p>11</p>
				<lg>
					<l>Eszében tartá, mit szivére</l>
					<l>Kötött a jámbor nevelő,</l>
					<l>Midőn bucsút vett tőle</l>
					<l>És pénzt adott neki;</l>
					<l>Eszében tartá ezt az ifju</l>
					<l>S nem hagyta teljesítlenül.</l>
					<l>Beállt az iskolába,</l>
					<l>S tanúlt szorgalmasan,</l>
					<l>S olyan volt társai körében,</l>
					<l>Mint csillagok között a hold.</l>
					<l>Azok csodálták őt, de nem szerették,</l>
					<l>Lelkének fensősége rajtok</l>
					<l>Mint sziklakő nehezkedett,</l>
					<l>És ellenében</l>
					<l>Irígység és gúny támadott föl,</l>
					<l>És rálövöldözé</l>
					<l>A sebesítő nyilakat.</l>
				</lg>
				<lg>
					<l>„Mért bántotok ti engemet?”</l>
					<l>Szólott szelíd jószívüséggel</l>
					<l>Gyakorta társihoz,</l>
					<l>„Mért bántotok, barátim, engem?</l>
					<l>Én nem tanúlok a magam javára,</l>
					<l>Tiértetek tanúlok én;</l>
					<l>Mit én tudok, higyétek, annak</l>
					<l>Más fogja venni hasznát,</l>
					<l>Akárki más, csak én nem.</l>
					<l>Ha belátnátok lelkem mélyibe,</l>
					<l>Ragaszkodnátok hozzám, jó fiúk,</l>
					<l>Ugy szeretnétek, mint most nem szerettek,</l>
					<l>Mint én szeretlek titeket.</l>
					<l>Ha belátnátok lelkem mélyibe,</l>
					<l>Általlátnátok gyarlóságtokat,</l>
					<l>S nem vagdalnátok a fa ágait,</l>
					<l>Mely egykor számotokra hoz majd</l>
					<l>Árnyékot és gyümölcsöt,</l>
					<l>Szegény rövidlátó fiúk ti!</l>
					<l>De majd szerettek még ti engemet,</l>
					<l>Szeretni fogtok, istenemre, engem!”</l>
				</lg>
				<lg>
					<l>Kacaj követte ilyetén beszédit,</l>
					<l>S csak újabb töltésül szolgáltanak</l>
					<l>A gúnyolódás fegyverébe,</l>
					<l>Amely mindég szivének állt.</l>
				</lg>
				<lg>
					<l>És elvadúlt lassanként a világtól,</l>
					<l>Mindegyre mélyebben szállott magába,</l>
					<l>S kerűlt mindenkit... egy barátja volt,</l>
					<l>A senkitől meg nem zavart magány.</l>
				</lg>
				<lg>
					<l>Ott élt azon képek között, miket</l>
					<l>Üres ábrándoknak tart a világ,</l>
					<l>De melyekről ő tudta, hogy azok</l>
					<l>Élő valódi lények,</l>
					<l>Az ő lelkébe néző</l>
					<l>Jövő alakjai.</l>
				</lg>
				<lg>
					<l>Ott a magányban buzgón olvasá,</l>
					<l>Miként a hívő a koránt</l>
					<l>S mint a zsidó a bibliát,</l>
					<l>Olvasta ott buzgóan a</l>
					<l>Világtörténetet.</l>
					<l>Világtörténet! mily csodálatos könyv!</l>
					<l>Mindenki mást olvas belőle.</l>
					<l>Egyiknek üdv, másiknak kárhozat,</l>
					<l>Egyiknek élet, másiknak halál.</l>
					<l>Egyikhez így szól s kardot ad kezébe:</l>
					<l>„Eredj és küzdj! nem küzdesz hasztalan,</l>
					<l>Az emberiségen segítve lesz.”</l>
					<l>Másikhoz így szól: „tedd le kardodat,</l>
					<l>Hiába küzdenél,</l>
					<l>Mindig boldogtalan lesz a világ,</l>
					<l>Mint ezredévek óta az.”</l>
				</lg>
				<lg>
					<l>Mit olvasott ez ifiú belőle?</l>
					<l>Mit gondolt ő, midőn e könyvet</l>
					<l>Becsukta reszkető keze?...</l>
					<l>Ezt gondolá:</l>
				</lg>
				<lg>
					<l>„A szőlőszem kicsiny gyümölcs,</l>
					<l>Egy nyár kell hozzá mégis, hogy megérjék.</l>
					<l>A föld is egy gyümölcs, egy nagy gyümölcs,</l>
					<l>S ha a kis szőlőszemnek egy nyár</l>
					<l>Kell, hány nem kell e nagy gyümölcsnek,</l>
					<l>Amíg megérik? ez belékerűl</l>
					<l>Évezredek vagy tán évmiljomokba,</l>
					<l>De bizonyára meg fog érni egykor,</l>
					<l>És azután az emberek belőle</l>
					<l>Világvégéig lakomázni fognak.</l>
					<l>A szőlő a napsugaraktul érik;</l>
					<l>Mig édes lett, hány napsugár</l>
					<l>Lehelte rája élte melegét,</l>
					<l>Hány százezer, hány miljom napsugár?...</l>
					<l>A földet is sugárok érlelik, de</l>
					<l>Ezek nem nap sugárai, hanem</l>
					<l>Az embereknek lelkei.</l>
					<l>Minden nagy lélek egy ilyen sugár, de</l>
					<l>Csak a nagy lélek, s ez ritkán terem;</l>
					<l>Hogyan kivánhatnók tehát, hogy</l>
					<l>A föld hamar megérjék?...</l>
					<l>Érzem, hogy én is egy sugár vagyok,</l>
					<l>Amely segíti a földet megérni.</l>
					<l>Csak egy nap tart a sugár élete,</l>
					<l>Tudom, hogy amidőn megérkezik</l>
					<l>A nagy szüret,</l>
					<l>Akkorra én már rég lementem,</l>
					<l>S parányi művemnek nyoma</l>
					<l>Elvész az óriási munka közt,</l>
					<l>De életemnek a tudat erőt ad,</l>
					<l>Halálomnak pedig megnyúgovást,</l>
					<l>Hogy én is, én is egy sugár vagyok! -</l>
					<l>Munkára hát,</l>
					<l>Föl a munkára, lelkem!</l>
					<l>Ne légyen egy nap, egy perc elveszítve,</l>
					<l>Nagy a föladat, az</l>
					<l>Idő röpűl, s az</l>
					<l>Élet rövid. -</l>
					<l>Mi célja a világnak?</l>
					<l>Boldogság! s erre eszköz? a szabadság!</l>
					<l>Szabadságért kell küzdenem,</l>
					<l>Mint küzdtek érte oly sokan,</l>
					<l>És hogyha kell, elvérzenem,</l>
					<l>Mint elvérzettek oly sokan!</l>
					<l>Fogadjatok, ti szabadság-vitézek,</l>
					<l>Fogadjatok szent sorotok közé,</l>
					<l>Zászlótokhoz hűséget esküszöm,</l>
					<l>S hahogy véremben lesz egy pártütő csepp,</l>
					<l>Kiontom azt, kifeccsentem belőlem,</l>
					<l>Habár szivemnek közepén lesz is!”</l>
				</lg>
				<lg>
					<l>Ily vallomást tett... nem hallotta ember,</l>
					<l>De meghallotta odafönn az isten,</l>
					<l>Fölvette a szent könyvet, melybe</l>
					<l>Jegyezve vannak a martírok,</l>
					<l>S belé irá a Szilveszter nevet.</l>
				</lg>
				<p>12</p>
				<lg>
					<l>A gyermek ifjuvá lett</l>
					<l>S az ifju férfivá.</l>
					<l>Esztendő esztendő után</l>
					<l>Jött a földet meglátogatni,</l>
					<l>S bucsút sem véve, távozának.</l>
					<l>Őt sem kerűlték ki az évek,</l>
					<l>Elment hozzája mindenik,</l>
					<l>S nyomott hagyott arcán, szivén.</l>
				</lg>
				<lg>
					<l>Túl volt immár az iskolákon,</l>
					<l>Régen kijárta azokat,</l>
					<l>És benn volt a világban,</l>
					<l>Az életben, az emberek között,</l>
					<l>Hol minden lépten meglökik az embert,</l>
					<l>S minden lökés egy darabot töröl le</l>
					<l>A lélek zománcából</l>
					<l>S az orcának szinéből.</l>
				</lg>
				<lg>
					<l>Be másnak látta e világot,</l>
					<l>Mint amilyennek képzelé!</l>
					<l>Naponta kisebbnek tetszett előtte,</l>
					<l>Mélyebben sűlyedettnek</l>
					<l>Az ember, akit isten</l>
					<l>Saját képére alkotott,</l>
					<l>Az ember, akinek szemével</l>
					<l>A napba kéne néznie,</l>
					<l>És e helyett a porba néz,</l>
					<l>Mikéntha férgeket keresne,</l>
					<l>Hogy tőlök a csuszást tanulja.</l>
					<l>És mentül kisebbnek tetszett előtte</l>
					<l>Az ember, annyival nagyobbnak</l>
					<l>Látá a munkát, amire</l>
					<l>Hivatva érezé magát.</l>
					<l>De el nem csüggedett.</l>
					<l>Tán oly parányit végzett, mint a hangya,</l>
					<l>De mint az, olyan fáradatlan volt.</l>
					<l>Szűk volt köre,</l>
					<l>De e kört teljesen betölté</l>
					<l>Lelkének fényivel.</l>
				</lg>
				<lg>
					<l>Erkölcse, tudománya néki</l>
					<l>Nevet szerzett még iskoláiban,</l>
					<l>S midőn e pályát végezé,</l>
					<l>Több úr hivá meg őt</l>
					<l>Nagy s gazdag hívatalra</l>
					<l>Ilyen kecsegtetéssel:</l>
					<l>„Szegődjél hozzám; szolga lész, igaz,</l>
					<l>De ily urat szolgálni, mint én,</l>
					<l>Dicsőség, és azért, hogy</l>
					<l>Előttem meghajolsz,</l>
					<l>Előtted ezren hajlanak meg.</l>
					<l>Más dolgod nem lesz, mint ez ezreket</l>
					<l>Nyúznod tehetséged szerint, s e</l>
					<l>Könnyű munkából meg fogsz gazdagodni.”</l>
				</lg>
				<lg>
					<l>Szilveszter megköszönte szépen</l>
					<l>E könnyű munkát és így válaszolt:</l>
					<l>„Azért, hogy énnekem</l>
					<l>Szolgáim legyenek,</l>
					<l>Én más szolgája nem leszek.</l>
					<l>Én nem kivánom, hogy előttem</l>
					<l>Embertársim hajlongjanak,</l>
					<l>De ne kívánja tőlem más se, hogy</l>
					<l>Előtte én hajoljak;</l>
					<l>Nem ismerek nálam kisebbet</l>
					<l>S nem ismerek nálam nagyobbat.</l>
					<l>S a gazdagságot illetőleg, az</l>
					<l>Nekem talán ingyen se kellene,</l>
					<l>Annál kevésbbé kell olyan nagy áron,</l>
					<l>Hogy érte nyúzzak másokat!”</l>
					<l>Ekkép szokott beszélni ő</l>
					<l>Levett kalappal, de fölemelt fővel.</l>
				</lg>
				<lg>
					<l>El nem fogadta a nagy hívatalt,</l>
					<l>De jöttek hozzá szegény emberek,</l>
					<l>És meghivák őt falujokba</l>
					<l>Jegyzőnek, és az ifju ment,</l>
					<l>Ment örömest és boldogan.</l>
					<l>S midőn elért a faluba,</l>
					<l>S körülvevék őt a lakók,</l>
					<l>Igy szólt hozzájok lángoló szemekkel:</l>
					<l>„Üdvöz légy, nép! ugy nézz szemembe,</l>
					<l>Tanítód és atyád leszek.</l>
					<l>A bölcső óta mit vertek fejedbe?</l>
					<l>Kötelességidet;</l>
					<l>Én megtanítlak jogaidra”</l>
				</lg>
				<lg>
					<l>És teljesíté, amit ígért.</l>
					<l>Nem a kocsmába jártak ezután</l>
					<l>A munkavégzett gazdaemberek,</l>
					<l>Mint jártak eddig világkezdet óta;</l>
					<l>A faluház előtt karéjba</l>
					<l>Állottak, és az ifju jegyzőt</l>
					<l>Hallgatták a vén emberek,</l>
					<l>És jobban hallgaták, mint papjokat, mert</l>
					<l>Papjoknál jobbakat beszélt.</l>
					<l>S mit ott tanultak, elvivék haza,</l>
					<l>És elbeszélték fiaiknak,</l>
					<l>S a jegyző tiszteletben állt.</l>
				</lg>
				<lg>
					<l>De két ház volt a faluban, mely</l>
					<l>Az ifju apostol fejére</l>
					<l>Átkot mondott áldás helyett,</l>
					<l>Az a két ház, hol a pap és</l>
					<l>Az uraság lakott,</l>
					<l>A kastély s a parókia.</l>
					<l>Naponta gyűlöltebb és rettegettebb</l>
					<l>Lett e két házban a</l>
					<l>Jegyző gazdálkodása,</l>
					<l>S elpusztulását tervezék, mert</l>
					<l>Látták, ha a jegyző marad,</l>
					<l>Ugy ők pusztulnak el.</l>
				</lg>
				<lg>
					<l>De volt fönn a kastélyban is</l>
					<l>Egy lény, ki a nép emberét ugy</l>
					<l>Tisztelte, mint a nép maga,</l>
					<l>Kinek, midőn az ő dicséretét</l>
					<l>Hallotta, jólesett,</l>
					<l>Midőn pedig gyalázták, fájt neki.</l>
					<l>Ki volt e lény, aki</l>
					<l>Oly rosz világitásban is</l>
					<l>Megismeré a kép becsét,</l>
					<l>S felőle helyesen itélt,</l>
					<l>Ki volt ez?... a kastély kisasszonya.</l>
					<l>Ki is lett volna más!...</l>
					<l>Dicső hely a hölgyek szive,</l>
					<l>Önzés előtt bezárva ajtaja,</l>
					<l>Ha bejut is, csak lopva jut belé vagy</l>
					<l>Erőszak által,</l>
					<l>De nyitva áll mindennek, ami szép s jó.</l>
					<l>S az üldözött igazság,</l>
					<l>Ha mindenhonnan számkivetve van,</l>
					<l>Végmenedéket ott talál.</l>
					<l>Dicső, dicső hely a hölgyek szive!</l>
				</lg>
				<lg>
					<l>Nem is sejté az ifju, hogy barátja,</l>
					<l>Hogy pártfogója van</l>
					<l>Ott fönn az úri lakban,</l>
					<l>S olyan szép pártfogó!</l>
					<l>Látá koronként a leánykát,</l>
					<l>Midőn az végigsétált a falun</l>
					<l>Vagy ablakából nézett a vidékre,</l>
					<l>S ha látta őtet, hosszan elmerengett.</l>
					<l>Ilyenkor egy csodálatos</l>
					<l>Érzés szállotta meg szivét,</l>
					<l>Mely hozzá igy beszélt:</l>
					<l>„Az ember nemcsak polgár,</l>
					<l>Egyszersmind ember is;</l>
					<l>Mindig másoknak éljen-e</l>
					<l>És sohase’ magáért?</l>
					<l>Szegény fiu te, mikor élsz magadnak,</l>
					<l>Lesz-e idő, midőn magadnak élsz?</l>
					<l>Te szétosztod mások közt lelkedet,</l>
					<l>Lesz-e, ki néked adja lelkét</l>
					<l>Vagy lelkének csak egy darabját</l>
					<l>Vagy egy tekintetét csak, amiből</l>
					<l>Gyanítanom lehetne legalább,</l>
					<l>Mi a boldogság?... oly szomjas szivem, hogy</l>
					<l>Fölinna egy záport, s talán</l>
					<l>Egy harmatcsepp sem hull reá soha!</l>
					<l>Nyugodjál meg sorsodban, jó fiú,</l>
					<l>Viseld békén a rideg életet;</l>
					<l>Tégy másokat boldoggá, ha lehet,</l>
					<l>S maradj magad boldogtalan.</l>
					<l>Légy föld, amely gabonát terem,</l>
					<l>Hogy mások learassák;</l>
					<l>Légy lámpa, mely mig másoknak világít,</l>
					<l>Tulajdon életét fogyasztja el.”</l>
				</lg>
				<lg>
					<l>A jó vagy rosz sors ugy hozá magával</l>
					<l>Egyszer, hogy a leányka véle</l>
					<l>Találkozott és szóba állt.</l>
					<l>Rövid volt a találkozás</l>
					<l>És keveset beszéltek,</l>
					<l>De attól fogva többször jöttek össze,</l>
					<l>Véletlenűl-e vagy tán készakarva?</l>
					<l>Sem a lyány, sem a ifju nem tudá.</l>
					<l>És egyre hosszabbak levének</l>
					<l>S bizalmasabbak a találkozások,</l>
					<l>De önmagokról sohasem beszéltek.</l>
				</lg>
				<lg>
					<l>Azonban egykor (fölhivá-e a lyány</l>
					<l>Vagy csak magától nyílt meg kebele?</l>
					<l>Eszébe nem jutott) az ifju</l>
					<l>Elmondta életét.</l>
					<l>Elmondta, mily magában áll a földön,</l>
					<l>Hogy nincsen ember és nem volt soha,</l>
					<l>Ki őt testvérnek vagy barátnak</l>
					<l>Vagy gyermekének híta volna.</l>
					<l>Elmondta, amint rá emlékezett,</l>
					<l>Hogy egy tolvaj találta őt az utcán,</l>
					<l>Aztán egy koldusnő fogadta föl,</l>
					<l>S aztán mint szolga, ugy nevelkedett;</l>
					<l>Lopott, koldult és szolgált... így telék el</l>
					<l>Gyermek- s ifjúkora.</l>
					<l>Elmondta az irtóztató nyomort,</l>
					<l>Mely gyermekévein feküdt,</l>
					<l>S a lelki szenvedéseket,</l>
					<l>Mik ifjuságát terhelék,</l>
					<l>S mik a nyomornál még irtóztatóbbak;</l>
					<l>S amint lenézett életébe, ez</l>
					<l>Örvénybe, melyből fölkapaszkodott,</l>
					<l>Amelyben mint egy fekete vizű</l>
					<l>Tengerszem, úgy állt kínja özöne:</l>
					<l>Elszédült lelke, és szeméből</l>
					<l>A könnyek úgy rohantak,</l>
					<l>Mint csatatérről a vert hadsereg...</l>
					<l>És a lyány véle zokogott.</l>
				</lg>
				<p>13</p>
				<lg>
					<l>Még ez nap a leány atyjával</l>
					<l>Egy egészen más jelenése volt.</l>
					<l>Fölhivatá a büszke földesúr őt</l>
					<l>S megleckéztette irgalmatlanúl,</l>
					<l>Amért jobbágyait</l>
					<l>Tévutra vezeti,</l>
					<l>És pártütőket, lázadókat</l>
					<l>Csinál belőlök; s azzal végezé,</l>
					<l>Ha még tovább is bujtogat,</l>
					<l>El fogja csapni őt.</l>
				</lg>
				<lg>
					<l>Méltósággal felelt az ifju:</l>
					<l>„Uram, kikérem a leckéztetést,</l>
					<l>Kinőttem már az iskolából,</l>
					<l>De ahhoz szokva még ottan se’ voltam.</l>
					<l>Ha vétkem van, ha lázitó vagyok,</l>
					<l>Ott a törvény, az majd itél fölöttem;</l>
					<l>Ha vétkes nem vagyok, mi joggal</l>
					<l>Dorgál ön engemet?</l>
					<l>És ami az ijesztést illeti,</l>
					<l>Az elcsapástól meg nem ijedek;</l>
					<l>Annyit mindenhol keresek,</l>
					<l>Amennyiből megélek.</l>
					<l>De innen én el nem megyek,</l>
					<l>Mert itt hasznosnak érzem magamat,</l>
					<l>S ön, hogy elcsapjon engemet,</l>
					<l>Nem fogja megkisérteni</l>
					<l>Saját javának érdekében,</l>
					<l>Mert vagy velem jön az egész falu</l>
					<l>Vagy ön lesz, aki távozik...</l>
					<l>Nem mondom ezt, miként fenyegetést,</l>
					<l>Ugy mondom ezt inkább, mint jó tanácsot,</l>
					<l>Ki a lakókat ismerem,</l>
					<l>S tudom, hogy engem mennyire szeretnek,</l>
					<l>És mit nem lesznek értem tenni készek.”</l>
					<l>Igy szólt az ifju, meghajtá magát s ment.</l>
				</lg>
				<lg>
					<l>Következő vasárnapon</l>
					<l>Őróla szólt a prédikáció,</l>
					<l>Borzadva mondta a hiveknek a pap,</l>
					<l>Hogy milyen istentagadó ez ember,</l>
					<l>Istentagadó s lázitó!</l>
					<l>S ha még tovább is tűrik őt magoknál,</l>
					<l>El vannak veszve mind a két világon,</l>
					<l>Mert amért lázitóval cimborálnak,</l>
					<l>Legyilkoltatja őket a király,</l>
					<l>S az istentagadó barátait</l>
					<l>Halál után az ég be nem fogadja.</l>
					<l>Intette, kérte őket, hogy</l>
					<l>Javuljanak, míg van idő,</l>
					<l>Mig rájok nem jön a vész, az itélet.</l>
					<l>Könnyezve kérte, hogy tekintsék földi</l>
					<l>És másvilági boldogságukat,</l>
					<l>Ne válasszák a halált és a poklot</l>
					<l>Az élet és az üdvesség helyett!</l>
				</lg>
				<lg>
					<l>Bőszülten hagyta el a nép</l>
					<l>A templomot,</l>
					<l>(Az isten és a béke házát)</l>
					<l>S vadállatként rohant az ifjuhoz,</l>
					<l>Kit tennap még atyjának nevezett,</l>
					<l>S reáparancsolt: holnap ilyen tájig</l>
					<l>Ha itt látják, tüstént agyonverik.</l>
				</lg>
				<lg>
					<l>Beszélt az ifju, amint tőle telt,</l>
					<l>Beszélt oly lelkesen, mint még soha.</l>
					<l>Hiába. Ahol pap emelt szót,</l>
					<l>Ott az igazság megfeszíttetik,</l>
					<l>Az igazság szörnyethal ott. A pap</l>
					<l>Minden szavára</l>
					<l>Egy ördög áll elé,</l>
					<l>S az ördög nem hatalmasabb,</l>
					<l>De ékesebb szólásu, mint az isten,</l>
					<l>S ha tettel győzni nem tud,</l>
					<l>Tud elcsábítani. -</l>
					<l>Káromkodó fenyegetéssel</l>
					<l>Hagyá el az ifjút a nép.</l>
				</lg>
				<lg>
					<l>Egy pillanatra meg volt lelke törve,</l>
					<l>Kétségbeejtő eszmék ültenek</l>
					<l>Megnehezűlt fejére,</l>
					<l>Mint a holttestre a hollósereg.</l>
					<l>„Ez hát a nép!” kiálta föl,</l>
					<l>„Ez hát a nép, amelyet én imádok,</l>
					<l>Amelyért élek s halni akarok!</l>
					<l>Ilyen volt ezredév előtt...</l>
					<l>De semmi, semmi, ezredév után</l>
					<l>Majd nem lesz ilyen; még most gyermek ő, kit</l>
					<l>El lehet könnyen bolondítani,</l>
					<l>Majd meg fog érni, férfi lesz belőle,</l>
					<l>S éppen mert gyermek, gyámolítni kell.</l>
					<l>Nincs mit csodálni, ősidőktül óta</l>
					<l>Azon valának papok és királyok,</l>
					<l>E földi istenek,</l>
					<l>Hogy vakságban tartsák a népet,</l>
					<l>Mert ők uralkodni akarnak,</l>
					<l>S uralkodni csak vakokon lehet.</l>
					<l>Szegény, szegény nép, mint sajnálom őt,</l>
					<l>S ha eddig küzdtem érte, ezután</l>
					<l>Kettős erővel fogok küzdeni!”</l>
				</lg>
				<lg>
					<l>Beállt az est, beállt az éj,</l>
					<l>Utolsó éje itt az ifjunak.</l>
					<l>Ott a fasornak árnyékában áll,</l>
					<l>S fölnéz a kastély amaz ablakára,</l>
					<l>Amelybül a leány szokott kinézni.</l>
					<l>De puszta most ez ablak,</l>
					<l>Nincs ott virága, nincs ott a leány,</l>
					<l>S az ifju mégis néz föl, néz merően,</l>
					<l>Mint egy kővévált sírontúli szellem;</l>
					<l>Arcára halovány fátyolt borított</l>
					<l>A csendes bánat és a holdvilág.</l>
				</lg>
				<lg>
					<l>Egyszer megfogva érezé kezét...</l>
					<l>Az első percben észre sem vevé</l>
					<l>Az érintést, úgy elgondolkodék...</l>
					<l>Midőn megfordult, oldalánál</l>
					<l>Azt látta, akit ott fönn keresett.</l>
				</lg>
				<lg>
					<l>„Kegyedre vártam,” szólt az ifju,</l>
					<l>„Kegyedre vártam, azt reméltem,</l>
					<l>Hogy mégegyszer meglátom ablakánál,</l>
					<l>Egy néma búcsút küldök föl szememből,</l>
					<l>Aztán örökre távozom.</l>
					<l>Reményemen túl jó a sors,</l>
					<l>Ajkam beszélhet szemeim helyett,</l>
					<l>S kezem foghatja e kedves kezet.</l>
					<l>Isten veled, te drága, drága lény, te</l>
					<l>Egyetlenegy a nagyvilágon, aki</l>
					<l>Barátodnak neveztél engemet</l>
					<l>S akit barátomnak szabad nevezni.</l>
					<l>Emlékim nincsenek nekem,</l>
					<l>Magad fogsz állani szivemben,</l>
					<l>Mint a szegény kunyhó falán a szentkép,</l>
					<l>Amely előtt estenként térdepel</l>
					<l>Jámbor lakója és imádkozik;</l>
					<l>De hogyha telve volna szívem,</l>
					<l>A legdicsőbb emlékek kincsivel,</l>
					<l>Kiszórnám azt e pillanatban mind,</l>
					<l>S téged hagynálak benne egyedűl.</l>
					<l>Isten veled!... ha hallod híremet,</l>
					<l>Ha szépeket mond majd a hír felőlem,</l>
					<l>Hidd el, hogy a te érdemed lesz az.</l>
					<l>Azért törekszem jónak s nagynak lenni,</l>
					<l>Nehogy megbánd és szégyeneld, sőt</l>
					<l>Ellenkezőleg büszke légy reá,</l>
					<l>Hogy engemet barátodnak fogadtál.</l>
					<l>Isten veled, lelkem védangyala!”</l>
				</lg>
				<lg>
					<l>Indult az ifju és ment volna, de</l>
					<l>Kezét tartotta a leány</l>
					<l>És görcsösen szorítá...</l>
					<l>Beszélni vágyott s elhagyá a hang,</l>
					<l>Hoszú szünet telt el bele,</l>
					<l>Mig akadozva ekkép szólhatott:</l>
				</lg>
				<lg>
					<l>„Isten veled... menj... menj, isten veled,</l>
					<l>Te ifjak legnemesbike!</l>
					<l>Menj... bár mehetnék én is teveled,</l>
					<l>Mennék örömmel, édesörömest.</l>
					<l>S nem látjuk egymás soha-soha többé?</l>
					<l>Lehullsz egemről, fényes csillagom?</l>
					<l>Mert én szeretlek tégedet,</l>
					<l>Ki kell ezt mondanom,</l>
					<l>Hogy ki ne vesse lelkemet belőlem,</l>
					<l>Mint a Vezúv a lángoló követ.</l>
					<l>Szeretlek, és tied nem lehetek!</l>
					<l>De istenemre,</l>
					<l>Ha a tied nem, másé sem leszek!</l>
					<l>Vedd e gyürűt... e jegygyürűt...</l>
					<l>Elébb fog széjjeltörni benne</l>
					<l>Ez a gyémántkő, mint az én hüségem.</l>
					<l>Isten veled, szép álma életemnek!”</l>
				</lg>
				<lg>
					<l>Az ifiúra a mennyország</l>
					<l>Szakadt le üdvösségivel,</l>
					<l>Leomlott a leány előtt</l>
					<l>S ölelte és csókolta térdeit. -</l>
				</lg>
				<lg>
					<l>Másnap, midőn a falut elhagyá,</l>
					<l>Utjában százszor s százszor nézte meg</l>
					<l>A gyűrűt, mert csak amikor</l>
					<l>Ezt látta, akkor nem kételkedék,</l>
					<l>Hogy a múlt éji jelenet valóság</l>
					<l>S nem lázas lelke őrült álma volt.</l>
				</lg>
				<lg>
					<l>Utját (miért, miért nem?</l>
					<l>Nem tudta maga sem)</l>
					<l>A fővárosnak vette, hol</l>
					<l>Lopott, koldult és szolgált egykoron.</l>
					<l>A külvárosban ott</l>
					<l>Egy kis padlásszobát</l>
					<l>Bérelt ki, s nem tudá még,</l>
					<l>Mihez fog kezdeni?</l>
					<l>Egyszer kopognak ajtaján,</l>
					<l>S bejött egy fátyolos hölgy...</l>
					<l>Midőn belépett, fölveté a fátyolt,</l>
					<l>Némán és mozdulatlan állt...</l>
					<l>Az ifju szédelgett... megállt esze...</l>
					<l>Barátnéját ismerte meg.</l>
				</lg>
				<lg>
					<l>„Utánad jöttem,” szólott a leány,</l>
					<l>„Utánad jöttem... ha terhedre van,</l>
					<l>Kiútasíthatsz e szobából,</l>
					<l>Ne félj, hogy rosz neven veszem,</l>
					<l>Akkor leűlök ott kinn a küszöbre,</l>
					<l>És ott ülök, mig megreped szivem.</l>
					<l>Utánad jöttem, nem maradhaték,</l>
					<l>Nyomodban voltam mindenütt,</l>
					<l>Egész idáig, és most itt vagyok.</l>
					<l>Szólj, mit teszesz velem?”</l>
				</lg>
				<lg>
					<l>Az ifju kebelére hajlott,</l>
					<l>S együtt zokogtak hosszan, boldogan.</l>
				</lg>
				<lg>
					<l>„Nem űzesz el hát?” szólott a leány,</l>
					<l>„Veled maradhatok?... veled leszek, hogy</l>
					<l>Enyém legyen fájdalmaid fele</l>
					<l>S a tied legyen minden örömem!</l>
					<l>Együtt tűrök veled</l>
					<l>Bút és nyomort,</l>
					<l>S ha egyszer zúgolódom,</l>
					<l>Ne hidd azontúl, hogy szeretlek,</l>
					<l>Hogy valaha szerettelek!”</l>
				</lg>
				<p>14</p>
				<lg>
					<l>Együtt maradtak, mint férj s feleség;</l>
					<l>Nem pap kötötte össze őket,</l>
					<l>Hanem az isten és a szerelem.</l>
					<l>Nem esküvének egymásnak hüséget,</l>
					<l>Nem vették e szót ajkaikra,</l>
					<l>Ott benn hagyák azt</l>
					<l>Szivök mélyében érintetlenűl,</l>
					<l>Ahol s ahogy kell annak lennie,</l>
					<l>S azért maradt oly tiszta, mint a</l>
					<l>Csillag, melyhez még lélekzet sem ér.</l>
				</lg>
				<lg>
					<l>És boldogságban teltek a napok,</l>
					<l>A hónapok... nem tudta a világ, hogy</l>
					<l>Ők élnek-e? s ők nem tudták,</l>
					<l>Van-e világ kivűlök?</l>
				</lg>
				<lg>
					<l>De végre fölszólalt az ifjuban</l>
					<l>A lélek, és ezt mondta szigorún:</l>
					<l>„Ébredj, ébredj, te nem magadnak,</l>
					<l>Te másokért születtél!</l>
					<l>Felejted hívatásodat?</l>
					<l>Föl, föl, fiú, kezdj a dologhoz!”</l>
					<l>És szólt hozzá még szigorúbban is</l>
					<l>Egy hang, a házi gond:</l>
					<l>„Föl a dologra, mert különben</l>
					<l>Koplalni fogtok mind a ketten</l>
					<l>S maholnap mind a hárman.”</l>
				</lg>
				<lg>
					<l>Dolgozni kezde, írt,</l>
					<l>Ugy írt, amint sugalta lelke,</l>
					<l>Hozzája méltón, szabadon.</l>
					<l>Egy szerkesztőhöz vitte művét,</l>
					<l>Átolvasá az, és így válaszolt:</l>
					<l>„Nagy ember ön, uram,</l>
					<l>S a mellett nagy bolond!</l>
					<l>Nagy ember ön, mert ez dicső remekmű,</l>
					<l>Ennél különbet még Rousseau sem írt;</l>
					<l>És nagy bolond ön, mert azt képzeli,</l>
					<l>Hogy ezt a munkát ki lehet nyomatni.</l>
					<l>Sosem hallotta ön hirét</l>
					<l>A cenzurának?... hogyha nem,</l>
					<l>Hát megmondom, mi az?</l>
					<l>Az a pokol cséplője, mely alá</l>
					<l>Kévéinket kell tartanunk, s ez</l>
					<l>Az igazságot, a magot</l>
					<l>Kicsépeli belőle, aztán</l>
					<l>Az üres szalmát visszadobja,</l>
					<l>S ezen rágódik a közönség.</l>
					<l>Ha ön nem hisz szavamnak, ám</l>
					<l>Próbálja meg, s én minden szem magért,</l>
					<l>Amely kévéjében marad,</l>
					<l>Egy ón golyót nyelek le.</l>
					<l>Ha azt akarja ön, hogy e</l>
					<l>Cséplő alá ne jusson,</l>
					<l>Ne gabonát, de maszlagot</l>
					<l>Termesszen, mely kábít, bolondít,</l>
					<l>Ezt mindenestül,</l>
					<l>Kitálalhatja ön,</l>
					<l>Sőt érte még meg is dijazzák.”</l>
				</lg>
				<lg>
					<l>Bódultan tért az ifju vissza, mintha</l>
					<l>Falnak ment volna egyenest fejével.</l>
					<l>Asztalhoz űlt, és föltevé magában,</l>
					<l>Hogy szép lágyan, szelíden ír</l>
					<l>S olyan simán, hogy a cenzor keze</l>
					<l>Elsiklik rajta, mint a bársonyon.</l>
					<l>Midőn müvét bevégezé,</l>
					<l>Azt vette észre, hogy még szabadabb,</l>
					<l>Még keserűbb, mint először vala.</l>
					<l>S így tizszer, százszor ujra s ujra írt,</l>
					<l>Aztán eltépte, belátván, hogy a</l>
					<l>Kerékvágásba csak nem jön bele.</l>
					<l>És meggyőződék végre is,</l>
					<l>Hogy ami kinyomathatik,</l>
					<l>Abból nem fog tanulni senki,</l>
					<l>És amiből lehet tanulni,</l>
					<l>Az nem jut napvilágra.</l>
				</lg>
				<lg>
					<l>„Irtóztató!” kiálta föl</l>
					<l>„Nincs mód tehát, hogy meghallják szavam?</l>
					<l>Lelkem tüzét, mely a világot</l>
					<l>Gyujtotta volna föl,</l>
					<l>Magamba kell hát fojtanom,</l>
					<l>Hogy önmagát eméssze el?</l>
					<l>És élnem is kell... mibül élek?</l>
					<l>Vagy megtagadjam elvemet?</l>
					<l>Azt a szentséges elvet?</l>
					<l>Odaszegődjem a gazokhoz,</l>
					<l>Az emberiség ámitóihoz?</l>
					<l>Nem, istenemre, nem!</l>
					<l>Inkább szeméten éhen veszek el,</l>
					<l>Inkább ugy végzem éltemet,</l>
					<l>Amint elkezdtem azt,</l>
					<l>Lopok, szolgálok, koldulok,</l>
					<l>Mint egy betűt írjak, mi nem</l>
					<l>Lelkem forrásából fakadt,</l>
					<l>Mint gondolatim legkisebbikére</l>
					<l>Hamis pecsétet üssek! -</l>
					<l>Isten hozzátok, gondolatjaim, ti</l>
					<l>Befalazott rabok,</l>
					<l>Legyen fejem börtön s koporsó</l>
					<l>A számotokra... oh de nem,</l>
					<l>Ti nem halhattok ott el;</l>
					<l>Eljő a nap, mert el kell jőnie,</l>
					<l>Midőn kinyíl e börtön ajtaja,</l>
					<l>S ti bejárjátok a kerek világot.</l>
					<l>S fényt és meleget visztek magatokkal,</l>
					<l>Miként a nyári nap sugárai!”</l>
				</lg>
				<lg>
					<l>És így az ifju</l>
					<l>Nyugonni hagyta gondolatjait,</l>
					<l>S hogy a kenyérből ki ne fogyjon,</l>
					<l>Másoknak gondolatjait</l>
					<l>Másolgatá. Keserves munka,</l>
					<l>Tán a favágásnál keservesebb.</l>
					<l>Elkezdte reggel s este végezé</l>
					<l>S gyakorta éjszakáit is</l>
					<l>A lámpa fénye látta elhaladni,</l>
					<l>S előbb aludt el ez, mint ő,</l>
					<l>És ennyi fáradás után is</l>
					<l>Elégszer állt az asztal üresen</l>
					<l>És ablakára a fehér hideg tél</l>
					<l>Elégszer festett jégvirágokat,</l>
					<l>S a nő szemében megfagyasztá</l>
					<l>A könnyeket... de nem fagyaszthatá meg</l>
					<l>Örök hevű érzelmeit.</l>
				</lg>
				<lg>
					<l>Igy jöttek évek, mentek évek;</l>
					<l>S megszaporodott a család,</l>
					<l>Hárman levének s nemsokára négyen,</l>
					<l>És négyszeres lett a nyomor</l>
					<l>Ott fönn a kis padlásszobában,</l>
					<l>Melynek falát</l>
					<l>Csikosra festé az eső</l>
					<l>És kicifrázta a penész,</l>
					<l>Hol most egy ágyban hárman alszanak,</l>
					<l>Két gyermekével az anya,</l>
					<l>És láboknál a földön</l>
					<l>A durva szalmazsákon</l>
					<l>A férfiú... a fölkelő nap</l>
					<l>Első sugára homlokára száll,</l>
					<l>Miként egy arany koszorú, miként egy</l>
					<l>Fényes meleg csók isten ajakárul.</l>
				</lg>
				<p>15</p>
				<lg>
					<l>Egyenként ébred a család, először</l>
					<l>A férj, ki legkésőbb aludt el,</l>
					<l>Aztán az anya, azután</l>
					<l>A kisfú... s a csecsemő?</l>
					<l>Ez még nem ébred, mélyen alszik...</l>
					<l>Testvére s a szülők lábujjhegyen</l>
					<l>Járnak, s beszédök csendes suttogás.</l>
					<l>Hogy el ne verjék a kisdednek álmát.</l>
				</lg>
				<lg>
					<l>Jó testvér, jó szülők,</l>
					<l>Miért e halk járás, e suttogás?</l>
					<l>Dobogjatok, tomboljatok,</l>
					<l>Lármázzatok... ne féljetek,</l>
					<l>A kisded föl nem ébred,</l>
					<l>Mert nem hallják a lármát a halottak...</l>
					<l>A kisded halva van, éhenhala!</l>
				</lg>
				<lg>
					<l>Mit érezhet, mit érez a szülő,</l>
					<l>Midőn meglátja, hogy szülötte meghalt?</l>
					<l>Hát még azon szülő, kinek</l>
					<l>Éhen veszett el gyermeke,</l>
					<l>Szép ártatlan kis gyermeke?</l>
				</lg>
				<lg>
					<l>Ha jobbkezének erejét</l>
					<l>Az én kezembe öntené az isten,</l>
					<l>Leírhatnám-e úgy is azt a kínt,</l>
					<l>Mely a szegény asszony szivét</l>
					<l>Ezer körömmel szaggatá?</l>
				</lg>
				<lg>
					<l>Hagyjátok őt a holttetemre</l>
					<l>Borúlva sírni, sírni, sírni,</l>
					<l>Zokogni, fölüvölteni,</l>
					<l>A fájdalomnak mély örvényiből</l>
					<l>A magas égre fölkiáltani,</l>
					<l>S az isten arcát káromlással, a</l>
					<l>Lélek sarával meghajítani!...</l>
					<l>Hagyjátok őt, hagyjátok őt,</l>
					<l>Ne bántsátok szent őrjöngésiben.</l>
				</lg>
				<lg>
					<l>A férfi néma fájdalommal</l>
					<l>Állt a kicsiny halott előtt,</l>
					<l>Avvagy, ki tudja, tán örömmel?</l>
					<l>Örömmel, hogy kiszenvedett.</l>
					<l>A kisfiú pedig merően</l>
					<l>Nézé testvérét, és azon</l>
					<l>Gondolkodék, hogy ő is ilyen</l>
					<l>Halvány, ilyen fehér és mozdulatlan</l>
					<l>Leszen, ha majd meghal, ha többé</l>
					<l>Nem éhezik. -</l>
					<l>Lassan, lassan, de csak lefolytak</l>
					<l>Egymás után az órák, és az asszony</l>
					<l>Keserve meghalt kisdedére</l>
					<l>Ájulva vagy meghalva omlott,</l>
					<l>És szíve megkönnyebbedett,</l>
					<l>S lelkének fölvert habjai</l>
					<l>Nem ostromolták többé az eget,</l>
					<l>Csak halkan rezgedeztek,</l>
					<l>Mint a szellőben a kalászok.</l>
					<l>Ölébe vette a halottat</l>
					<l>S szelíden ringatá,</l>
					<l>És félig énekelve suttogott,</l>
					<l>Miként az erdő lombjai</l>
					<l>Az őszi alkonyatban:</l>
				</lg>
				<lg>
					<l>„Alszol, kicsiny</l>
					<l>Kis magzatom:</l>
					<l>Mit álmodol?</l>
					<l>Mondd meg nekem.</l>
					<l>Szép álmokat</l>
					<l>Látsz, úgyebár?</l>
					<l>Hisz még nem a föld</l>
					<l>Ölében alszol,</l>
					<l>Anyád ringat még,</l>
					<l>Anyád ölel. -</l>
					<l>Aludj, aludj,</l>
					<l>Szép gyermekem,</l>
					<l>Fehér virág,</l>
					<l>Fehér sugár,</l>
					<l>Kit elnyel a</l>
					<l>Fekete föld. -</l>
					<l>Pirúl az ég,</l>
					<l>Megcsókolá</l>
					<l>Az alkonyat;</l>
					<l>Megcsókolom</l>
					<l>Én arcodat,</l>
					<l>S ez nem pirúl,</l>
					<l>Mért nem pirúl?</l>
					<l>Csak egyszer is</l>
					<l>Mosolyognál még</l>
					<l>Reám, anyádra,</l>
					<l>Lelkem szive,</l>
					<l>Kis magzatom! -</l>
					<l>Zöld sírhalom...</l>
					<l>Fehér kereszt...</l>
					<l>Alatta te...</l>
					<l>Fölötte én...</l>
					<l>Mi hulldogál rá?</l>
					<l>Nem az eső,</l>
					<l>Az én könyűm. -</l>
					<l>Hallgassatok, ti</l>
					<l>Ákácfa-lombok</l>
					<l>A temetőben,</l>
					<l>Kis gyermekemmel</l>
					<l>Beszélgetek,</l>
					<l>Szépet beszélünk,</l>
					<l>Hallgassatok. -</l>
					<l>Nem fáj fejed?</l>
					<l>Nem fáj szived? nem</l>
					<l>Nehéz a föld? mely</l>
					<l>Fölötted áll.</l>
					<l>Mi volt lágyabb, az</l>
					<l>Én karjaim</l>
					<l>Vagy a koporsó?...</l>
					<l>Aludj, aludj,</l>
					<l>Szivem galambja,</l>
					<l>Jó éjszakát,</l>
					<l>De egyre kérlek:</l>
					<l>Álmodj felőlem,</l>
					<l>Legyünk együtt.”</l>
				</lg>
				<lg>
					<l>S mig így altatta a holt gyermeket,</l>
					<l>Mellette maga is elszenderűlt,</l>
					<l>S míg ő aludt, a férj azon tünődék,</l>
					<l>Miből szerez koporsót?</l>
					<l>Miként ásatja meg a sírt?</l>
					<l>Egy árva fillér sem volt birtokában.</l>
					<l>Körültekintett a szobában,</l>
					<l>Ha tán találna valamit,</l>
					<l>Amelynek egy kis becse van,</l>
					<l>Hogy azt eladja... semmi, semmi sem volt!</l>
					<l>Mi jött eszébe, hogy e gondolatra</l>
					<l>Elsápadt és megreszketett?</l>
					<l>Ujján a gyűrüt pillantá meg,</l>
					<l>Lelkénél drágább jegygyürűjét...</l>
					<l>Ezt kell tehát eladnia,</l>
					<l>Hogy meztelen ne menjen</l>
					<l>A földbe gyermeke?</l>
					<l>E drága kincstől kell elválnia,</l>
					<l>Melyet szeménél jobban őrizett,</l>
					<l>Mit ujjáról le nem szakíthatott</l>
					<l>Olyan sok évnek oly sok nyomora;</l>
					<l>El kell most végre tőle válnia?</l>
				</lg>
				<lg>
					<l>Hajszálai őszültenek meg</l>
					<l>A gond miatt... s nem volt más menedék!</l>
				</lg>
				<lg>
					<l>Midőn ujjárul a gyürűt levonta,</l>
					<l>Olyan volt, mintha kebléből a szívet</l>
					<l>Szakítanák ki gyökerestül...</l>
					<l>Ketté lett vágva multja és jelenje,</l>
					<l>Fölbontatott a híd, mely a tavaszt</l>
					<l>A télhez kapcsolá,</l>
					<l>Eltört a lépcső, melyen a</l>
					<l>Földről a mennybe járt!</l>
					<l>De meg kellett történnie,</l>
					<l>Hogy meztelen ne menjen</l>
					<l>A földbe gyermeke. -</l>
				</lg>
				<lg>
					<l>Szépen temették el a kisdedet.</l>
					<l>Keményfából volt a koporsó,</l>
					<l>A szemfedő selyemből,</l>
					<l>És sírhalmához nagy követ tevének,</l>
					<l>Mert drágán kelt el a gyürű,</l>
					<l>S árát rákölték mind a temetésre...</l>
					<l>Lelkére nem vehette a férj,</l>
					<l>Hogy jegygyürűje árából csak egy</l>
					<l>Garast is tartson meg kenyérre,</l>
					<l>Bár erre olyan nagy szüksége volt.</l>
					<l>Méreggé vált vón benne e kenyér,</l>
					<l>Mely őt megölte volna,</l>
					<l>És néki még soká kell élnie!</l>
				</lg>
				<p>16</p>
				<lg>
					<l>Megmondta ő, hogy gondolatjai</l>
					<l>Fejében nem halhatnak el,</l>
					<l>Hogy eljön a nap, amidőn</l>
					<l>Ezek kijőnek börtönükből,</l>
					<l>S bejárják a világot.</l>
				</lg>
				<lg>
					<l>És úgy történt. Amit sok évi</l>
					<l>Erőködés meg nem hozott, amért</l>
					<l>Hiába volt olyan sok fáradás,</l>
					<l>Meghozta egy véletlen pillanat.</l>
					<l>Egy titkos nyomdát fedezett föl</l>
					<l>Alant: elrejtve föld alá,</l>
					<l>S ott kinyomatta műveit.</l>
					<l>Mi volt ezen müvekben? az,</l>
					<l>Hogy a papok nem emberek,</l>
					<l>De ördögök,</l>
					<l>S a királyok nem istenek,</l>
					<l>Hanem csak emberek,</l>
					<l>És minden ember ember egyaránt,</l>
					<l>S az embernek nemcsak joga,</l>
					<l>Hanem teremtőjéhezi</l>
					<l>Kötelessége is</l>
					<l>Szabadnak lennie,</l>
					<l>Mert aki isten legszebb adományát</l>
					<l>Meg nem becsűli,</l>
					<l>Magát az istent sem becsűli az!</l>
				</lg>
				<lg>
					<l>Kijött a könyv, s ország-világban</l>
					<l>Ezrével olyan gyorsan terjedett el,</l>
					<l>Mikéntha villám hordta volna szét.</l>
					<l>Mohón nyelé el a szomjas világ</l>
					<l>E tiszta enyhitő italt,</l>
					<l>És lelke tőle megfrisült,</l>
					<l>De elsápadt a hatalom, kiűlt</l>
					<l>Ráncokba szedett homlokára a düh,</l>
					<l>És elmennydörgé haragos szavával:</l>
					<l>„Ez lázitó könyv!</l>
					<l>Vallást s fölséget sért.</l>
					<l>Szerzőjének lakolnia</l>
					<l>Kell a törvény szerint.”</l>
					<l>És a megrémült nép utánamondá:</l>
					<l>„Valóban, e könyv lázitó,</l>
					<l>Vallást s fölséget sért.</l>
					<l>Szerzőjének lakolnia</l>
					<l>Kell a törvény szerint.</l>
					<l>A törvény szent és sérthetetlen!”</l>
				</lg>
				<lg>
					<l>S szerzője rémesen lakolt.</l>
					<l>Az utca közepén</l>
					<l>Fogták el őt, s elhurcolák.</l>
					<l>„Megálljatok,” szólt esdekelve,</l>
					<l>„Oh irgalom, megálljatok!</l>
					<l>Nem akarok én menekűlni,</l>
					<l>Mindenhová megyek nyugodtan,</l>
					<l>Csak egy kevéssé várjatok.</l>
					<l>Nézzétek azt az ablakot,</l>
					<l>Az én szobámnak ablaka,</l>
					<l>Ott nőm és gyermekem lakik.</l>
					<l>Vezessetek hozzájok egy,</l>
					<l>Csak egy rövid kis pillanatra,</l>
					<l>Mig egyszer ölelem meg őket</l>
					<l>S egy isten-hozzádot mondok nekik,</l>
					<l>Aztán nem bánom én, hurcoljatok,</l>
					<l>De én bucsú nélkül nem mehetek.</l>
					<l>Inkább megyek le a pokolba</l>
					<l>A búcsuzás után,</l>
					<l>Mint föl a mennybe búcsu nélkül.</l>
					<l>Nem vagytok férjek és apák?</l>
					<l>Mit mondanátok, és mit érzenétek,</l>
					<l>Ha véletek mások bánnának így?</l>
					<l>Nekem nincs senkim a kerek világon,</l>
					<l>Csak nőm és gyermekem,</l>
					<l>És őnekik sincs a világon</l>
					<l>Kivűlem senkiök, de senkiök;</l>
					<l>Eresszetek, jó emberek,</l>
					<l>Eresszetek, hadd lássuk egymást</l>
					<l>Még egyszer és talán utószor.</l>
					<l>Ne rajtam szánakozzatok,</l>
					<l>De őrajtok, hisz ők ártatlanok,</l>
					<l>Hisz nem vétettek ők</l>
					<l>Sem a törvénynek, sem tinektek,</l>
					<l>Ne öljétek meg őket!...</l>
					<l>Oh istenem, ha szavaimra</l>
					<l>Nem indultok meg, könnyeim</l>
					<l>Indítsanak meg... e könyűk</l>
					<l>Szivem vérének cseppjei,</l>
					<l>Halálveríték lelkem homlokáról!”</l>
				</lg>
				<lg>
					<l>Zokogva térdepelt le,</l>
					<l>S mint szebb időkben egykor kedvesének,</l>
					<l>Most a poroszlók térdeit ölelte,</l>
					<l>De ők kegyetlen, gúnyos röhögéssel</l>
					<l>Emelték őt fel s vitték a szekérhez,</l>
					<l>Mely ott az ő számára állt.</l>
					<l>Midőn látá, hogy nem használ a szép szó,</l>
					<l>Düh szállta meg, s előszedé</l>
					<l>Testének minden erejét, hogy</l>
					<l>Erőszak által győzzön, menekűljön.</l>
					<l>Oroszlánbátorsággal és</l>
					<l>Őrült erővel küszködött,</l>
					<l>De hasztalan! legyűrték, megkötözték.</l>
					<l>S bedobták őt a szekér mélyibe.</l>
					<l>Ott ordított, mint a vadállat,</l>
					<l>Ordított ilyen átkokat:</l>
				</lg>
				<lg>
					<l>„Átok reátok s maradékitokra,</l>
					<l>Ti emberbőrbe öltözött,</l>
					<l>Sátánokkal bélelt fenevadak,</l>
					<l>Kiknek keblében szív helyett</l>
					<l>Undok varangyos béka van!</l>
					<l>Borítsa el pofátokat</l>
					<l>A fekély olyan vastagon,</l>
					<l>Mint a gazság van lelketek felett,</l>
					<l>És aztán faljanak föl a</l>
					<l>Szemétdomb férgei!</l>
					<l>Átok reátok és királyotokra,</l>
					<l>Kinek nevében az erényt</l>
					<l>A mészárszékre viszitek!</l>
					<l>Átok reád, bitang lator király,</l>
					<l>Ki istennek tartod magad,</l>
					<l>S ördög vagy, a hazugság ördöge!...</l>
					<l>Ki bízta rád a milliókat?</l>
					<l>Farkasra a nyájat ki bízta?</l>
					<l>Kezed vörös, mint bíborod,</l>
					<l>Arcod sápadt, mint koronád,</l>
					<l>Szived fekete, mint a gyász,</l>
					<l>Mely műveid után huzódik,</l>
					<l>Miként az esti hosszu árnyék.</l>
					<l>Meddig bitorlod még a</l>
					<l>Rablott hatalmat, rablott jogokat?</l>
					<l>Lázadjanak föl, mint az óceán,</l>
					<l>Alattvalóid, és ha zsoldosidnak</l>
					<l>Százezrivel kiállasz ellenök,</l>
					<l>Ne adja isten, hogy meghalj vitézül</l>
					<l>Ott a csatán, mint illő férfiúhoz;</l>
					<l>Te légy, ki megkezdd gyáván a futást,</l>
					<l>Fuss és bújjál el trónusod alá,</l>
					<l>Mint ágy alá a megszeppent kutya,</l>
					<l>Onnan kotorjanak ki és kacagva</l>
					<l>Köpködjenek könyörgő szemeidbe</l>
					<l>A gyermekek s vénasszonyok,</l>
					<l>S kik egykor lábad csókolák,</l>
					<l>Azoknak csókold majd te lábait,</l>
					<l>Azok rugdossák ki egyenként</l>
					<l>Vigyorgó fogadat,</l>
					<l>Azok rugdossák ki belőled a</l>
					<l>Nyomoruságos hitvány életet!</l>
					<l>Dögölj meg oly kétségb’esetten,</l>
					<l>Amilyenné engem tevél!...</l>
					<l>Oh nőm... oh gyermekem...”</l>
				</lg>
				<p>17</p>
				<lg>
					<l>Aludt-e s most fölébredett? vagy</l>
					<l>Eszét veszíté s ez most visszajött?</l>
					<l>Egy óra vagy több hónap óta volt</l>
					<l>Magán kivűl?... Szilveszter nem tudá.</l>
					<l>Gondolkodék, gondolkodék,</l>
					<l>Mi történt és mi történik vele?</l>
					<l>Körűlnézett, nem láta semmit,</l>
					<l>Sötét volt, éktelen sötét.</l>
					<l>Igy szólt magában: „Éj van csakugyan,</l>
					<l>Aludtam s álmodám,</l>
					<l>Álmam csak félig jut eszembe,</l>
					<l>De az borzasztó egy álom vala,</l>
					<l>El sem beszélem hitvesemnek,</l>
					<l>Nem háborítom föl vele.</l>
					<l>Csak már viradna, ily nyomasztó</l>
					<l>Éjem tán még nem volt soha.</l>
					<l>Alszol, szerelmem? alszol, kedvesem?...</l>
					<l>Alszik bizonnyal, mert nem válaszol.</l>
					<l>Aludjatok, szeretteim,</l>
					<l>Aludjatok szép csendesen.</l>
					<l>S mégsem virad! mikor fog már viradni?</l>
					<l>Megfojt e sűrü vastag éj!</l>
					<l>Emeld föl, hajnal, fényes arcodat,</l>
					<l>Vagy csak mutasd meg ujjadnak hegyét...</l>
					<l>Ugy ég a homlokom, mikéntha</l>
					<l>Egy tűzokádó hegy vón a fejemben;</l>
					<l>Majd szétröpűl az agyvelőm!”</l>
				</lg>
				<lg>
					<l>S hogy megtörölje izzadt homlokát,</l>
					<l>Kezét emelte föl... hah,</l>
					<l>Mily csörrenés!...</l>
					<l>Megcsördült rajta a nehéz bilincs.</l>
					<l>Most már mindenre jól emlékezett,</l>
					<l>S végigfutott rajt a hideg,</l>
					<l>Mint a romok között a szél.</l>
				</lg>
				<lg>
					<l>Mindenre jól emlékezett...</l>
					<l>Elfogták őt az utca közepén,</l>
					<l>S elhurcolák erőnek erejével,</l>
					<l>És kedvesét és gyermekét</l>
					<l>Nem láthatá, nem mondhatott nekik</l>
					<l>Isten-hozzádot, nem tekinthetett</l>
					<l>Még egyszer a kedves szemekbe,</l>
					<l>Mik boldogsága s gazdagsága voltak!</l>
					<l>S most itt van a börtönfalak között,</l>
					<l>A föld alatt, ki tudja milyen mélyen.</l>
					<l>Mélyebben mint a rothadó halottak</l>
					<l>A temetőnek fenekén!</l>
					<l>S mikor lát újra fényes napvilágot,</l>
					<l>Mikor láthatja újra kedvesit?</l>
					<l>Talán soha!</l>
					<l>S miért jutott e kárhozat helyére?</l>
					<l>Mert amit isten meghagyott neki,</l>
					<l>Tudtára adta azt az embereknek,</l>
					<l>Hogy egy közös jó van, miből</l>
					<l>Egyenlőn jár mindenkinek</l>
					<l>A rész, s ez a közös jó a szabadság!</l>
					<l>Ki ebbül elvesz egy porszemnyit is</l>
					<l>Mástól, halálos vétket követ el,</l>
					<l>S azt ki szabad, azt ki kell irtani!</l>
				</lg>
				<lg>
					<l>„Oh szent szabadság, érted szenvedek,”</l>
					<l>Szólt elözönlő fájdalommal a rab,</l>
					<l>„S ha a világban magam állanék,</l>
					<l>Mint álltam egykor hosszu évekig,</l>
					<l>Nyugodtan ülnék most e kőpadon</l>
					<l>S büszkén, mint trónján a bitor király,</l>
					<l>S oly boldogan viselném e bilincset,</l>
					<l>Mint jegygyürűmet egykor viselém!</l>
					<l>De hitvesem van és van gyermekem...</l>
					<l>Mi lesz belőlök nélkülem?</l>
					<l>Ki fogja eltáplálni őket</l>
					<l>Kenyérrel s szerelemmel?</l>
					<l>S mi lesz belőlem nélkülök?</l>
					<l>Oh szív, ha kővé válni nem tudsz,</l>
					<l>Miért meg nem hasadsz!”</l>
				</lg>
				<lg>
					<l>Sírt, jajgatott, dühöngött,</l>
					<l>És az örök sötétség</l>
					<l>Egykedvüleg szemlélte őt,</l>
					<l>Míg végre lassacskán elhallgatott,</l>
					<l>Kifáradt lelke megadá magát,</l>
					<l>És mozdulatlan néma volt s oly</l>
					<l>Érzéktelen, mint a kő, melyen ült,</l>
					<l>Mint a sötétség, mely reáborult.</l>
					<l>Nem érzett, csak gondolkodék,</l>
					<l>Alant röpűltek gondolatjai,</l>
					<l>Mint a meglőtt szárnyú madár:</l>
				</lg>
				<lg>
					<l>„Koporsónak testvére, börtönöm,</l>
					<l>Ki épitett, ki fog ledönteni?</l>
					<l>Mióta állsz, meddig fogsz állni még?</l>
					<l>Ki űlt előttem e rideg kövön?</l>
					<l>Ilyen martír, mint én vagyok,</l>
					<l>Vagy egy haramja tán?</l>
					<l>Itt hamvadott el csontja e helyen</l>
					<l>Vagy látta még az isten szép világát?</l>
					<l>Szép a világ, az erdők és mezők,</l>
					<l>A bércek és a rónaságok, a</l>
					<l>Virágok és a csillagok... talán én</l>
					<l>Többé nem is látom már ezeket,</l>
					<l>Vagy oly későn, hogy akkorára</l>
					<l>Még nevöket is elfelejtem...</l>
					<l>Ha itt egy évig kéne lennem,</l>
					<l>Hol minden perc egy örökkévalóság,</l>
					<l>Hol az idő oly lassan ballag el,</l>
					<l>Mint két mankóján a vén sánta koldus...</l>
					<l>Egy évig? és ha tízig itt leszek,</l>
					<l>Tízig vagy húszig vagy többig talán?</l>
					<l>Jertek föl hozzám, ti halottak,</l>
					<l>Kik egykor e helyen szenvedtetek,</l>
					<l>Beszélgessünk egy keveset,</l>
					<l>Tanítsatok meg, az időt</l>
					<l>Hogyan kell itt eltölteni,</l>
					<l>Jertek föl hozzám, ti halottak...</l>
					<l>Talán én is halott vagyok már,</l>
					<l>S a sírban álmodom... rosz álom...</l>
					<l>Halott vagyok, kit élve</l>
					<l>Temettek el...</l>
					<l>Halott vagyok... már nem dobog szivem...</l>
					<l>E reszketés, melyet keblemben érzek,</l>
					<l>Beteg lelkem végvonaglása ez.”</l>
				</lg>
				<lg>
					<l>Végtére megszűnt gondolkodni is,</l>
					<l>Nem volt szivében és fejében</l>
					<l>Sem érzelem, sem gondolat.</l>
					<l>Ott űlt merőbben a szobornál,</l>
					<l>S farkasszemet nézett az éjjel,</l>
					<l>Mellyel megtömve volt a börtön.</l>
				</lg>
				<lg>
					<l>Zsibbadni kezdtek tagjai,</l>
					<l>Eszméletét kezdé veszítni.</l>
					<l>Feje huzódott lefelé.</l>
					<l>S ledőlt hosszában a kövekre...</l>
					<l>Elájult-e vagy elaludt?</l>
				</lg>
				<lg>
					<l>Soká feküdt ott mozdulatlanúl,</l>
					<l>Talán nem véve még lélekzetet sem;</l>
					<l>Egyszerre, mintha lőpor által</l>
					<l>Vetették volna föl, mikéntha</l>
					<l>Égő vasat sütnének oldalához,</l>
					<l>Fölugrott, s oly szívszaggató</l>
					<l>Hangon, hogy a hideg falak</l>
					<l>Utána jajdulának,</l>
					<l>Ekkép kiálta föl: „Megállj... megállj!”</l>
					<l>S kiterjesztette két kezét.</l>
					<l>Soká, soká állott igy, azután</l>
					<l>Lankadtan hullatá le kezeit,</l>
					<l>Leroskadott ülő helyére,</l>
					<l>Fejét keblére hajtá,</l>
					<l>S két nagy könyűvel két szemében,</l>
					<l>S oly hangon, mintha lelkét</l>
					<l>Sohajtaná ki, ezt nyögé:</l>
					<l>„Nem állt meg... elment... itt hagyott...</l>
					<l>Mindennek vége van!”</l>
				</lg>
				<lg>
					<l>Mi lelte őt? ki hagyta itt?</l>
					<l>Minek van vége?... álmodott?</l>
				</lg>
				<lg>
					<l>Nem álmodott, az nem volt puszta álom...</l>
					<l>Valónak képtelenség,</l>
					<l>S mégis való!</l>
					<l>Amint ott hosszában feküdt, előtte</l>
					<l>Egy hölgyalak jelent meg,</l>
					<l>Kiben ráismert hitvesére,</l>
					<l>Odahajolt melléje,</l>
					<l>Fülébe ezt sugá:</l>
					<l>„Én már kiszenvedék,</l>
					<l>Isten veled!”</l>
					<l>S megcsókolá a férfi arcát,</l>
					<l>S ez erre ugrott föl... midőn</l>
					<l>Kinyíltak szemei,</l>
					<l>Még látta kedvesét, de</l>
					<l>Egy pillanatnál kevesebb alatt</l>
					<l>Eltűnt az, és a börtön, amely</l>
					<l>Világos volt, ismét sötét lett,</l>
					<l>Mint villámlás után az éjfél.</l>
				</lg>
				<lg>
					<l>„Én már kiszenvedék, isten veled!”</l>
					<l>Ismételé a hallott szavakat,</l>
					<l>„Ezt mondta édes hangja, melyet</l>
					<l>Nem hallok én többé soha:</l>
					<l>Én már kiszenvedék, isten veled...</l>
					<l>Isten veled hát, lelkem lombja te,</l>
					<l>Kit rólam lesodort a vész;</l>
					<l>Ha téged elvitt, mért hagyott meg engem?</l>
					<l>Mit ér, mit ér az ilyen lombtalan fa?</l>
					<l>S hová sodort el a vihar?</l>
					<l>Hol foglak föltalálni téged</l>
					<l>Habár elhervadottan is,</l>
					<l>Hogy életemnek maradékát</l>
					<l>Szent romjaidnál kisohajtsam!...</l>
					<l>Nekem többé nem kell az élet,</l>
					<l>Mert célját elveszítém;</l>
					<l>Te voltál célja életemnek,</l>
					<l>Te általad s te érted éltem,</l>
					<l>Szerelmem istenasszonya,</l>
					<l>Te egymagad voltál valóság;</l>
					<l>A többi? az emberiség, szabadság,</l>
					<l>Ez mind üres szó, puszta ábránd,</l>
					<l>Melyért bolondok küzdenek.</l>
					<l>Te egymagad voltál valóság,</l>
					<l>Szerelmem istenasszonya!</l>
					<l>És én örökre elvesztettelek!</l>
					<l>Föltúrhatom, mint a vakandok, az</l>
					<l>Egész földet, nem foglak megtalálni...</l>
					<l>Por lesz belőled, mint akárki másból,</l>
					<l>Olyan por, mint a többi, nem különb,</l>
					<l>És elvegyűlsz közötte, mintha</l>
					<l>Növény vagy állat lettél volna csak.</l>
					<l>De tűrném veszteségemet,</l>
					<l>Békén tűrném ez óriási terhet,</l>
					<l>Amíg alatta megszakadnék,</l>
					<l>Csak elbucsúztam volna tőle, csak</l>
					<l>Egy szót mondhattam volna még neki,</l>
					<l>Egy kis rövid szót... vége, vége van,</l>
					<l>Az isten ezt sem engedé meg.</l>
					<l>Milyen kegyetlen az az isten!</l>
					<l>S a balga ember térdet hajt előtte,</l>
					<l>Atyjának híja és imádja őt...</l>
					<l>Zsarnok vagy, isten, és én</l>
					<l>Átkozlak tégedet!</l>
					<l>Ott űlsz az égi trónuson hideg</l>
					<l>Méltóságodban érzéketlenűl,</l>
					<l>Csak úgy, mint itt a földi zsarnokok,</l>
					<l>S uralkodol kevélyen, és naponként</l>
					<l>Hajnalsugárral s megrepedt sziveknek</l>
					<l>Vérével ujra s ujra fested</l>
					<l>Királyi széked kopott bíborát!</l>
					<l>Légy átkozott, zsarnoknál zsarnokabb,</l>
					<l>Amint te megtagadtál engem,</l>
					<l>Ugy tagadlak meg tégedet.</l>
					<l>Egy rabszolgáddal kevesebb lesz,</l>
					<l>Vedd vissza ezt az életet, amelyet</l>
					<l>Mint alamizsnát dobtál le nekem,</l>
					<l>Vedd vissza és add másnak ismét,</l>
					<l>Hadd tengődjék most rajta más,</l>
					<l>Nekem nem kell ez alamizsna-élet,</l>
					<l>Elédbe vágom azt, hogy összetörjék</l>
					<l>Mint a haszontalan cserép!”</l>
				</lg>
				<lg>
					<l>Ugy ordított a rab, hogy a sötétség</l>
					<l>Megijedett és reszketett belé,</l>
					<l>Ezt ordítá, s veszett dühében</l>
					<l>Fejét a falhoz vágta és leroskadt,</l>
					<l>S a fal megkondult a rémes csapástól,</l>
					<l>Mikéntha néki fájna az. -</l>
				</lg>
				<lg>
					<l>Ott fekszik a rab, zúzott homlokának</l>
					<l>Aludt vérében a kövek felett,</l>
					<l>Ott fekszik, és nem halt meg, és él!</l>
					<l>Hozzá van nőve a keserves élet,</l>
					<l>Hozzája nőtt letéphetetlenűl.</l>
					<l>Miként lelkéhez a kínszenvedés,</l>
					<l>Mint börtönéhez az örök sötétség.</l>
				</lg>
				<p>18</p>
				<lg>
					<l>Tíz éve már, hogy e négy fal között űl!</l>
					<l>Tíz év még ott kinn a szabadban is sok,</l>
					<l>Hát még ott benn az iszonyú odúban!...</l>
					<l>Megnőtt a szakálla és megnőtt haja,</l>
					<l>S ő sokszor nézte, nem fejér-e már?</l>
					<l>De azt mindig csak feketének látta,</l>
					<l>Pedig fejér volt már, mint a galamb,</l>
					<l>Csakhogy nem látszott színe a sötétben.</l>
				</lg>
				<lg>
					<l>Tíz éve már, s őnéki e tíz év</l>
					<l>Egyetlenegy hosszú, végtelen éj volt,</l>
					<l>És egyre várta, hogy mikor virrad már?...</l>
					<l>Koronként ugy tetszett neki,</l>
					<l>Hogy már több század, több évezred óta</l>
					<l>Van e helyen, hogy a világ már</l>
					<l>Az ítélet napján rég túl vagyon,</l>
					<l>Hogy a föld régen elenyészett,</l>
					<l>Csak e börtön maradt belőle,</l>
					<l>És őt magát e börtönben feledték.</l>
				</lg>
				<lg>
					<l>Kihalt immár a szenvedély szivéből,</l>
					<l>Nem átkozódék többé isten ellen,</l>
					<l>Eszébe sem jutott sem isten,</l>
					<l>Sem ember többé nékie,</l>
					<l>Kihalt szivéből már a bánat is,</l>
					<l>Csak néha sírdogált, midőn</l>
					<l>Álmából ébredett, mert</l>
					<l>Álmában meg-meglátogatta őt</l>
					<l>Ama szép tünemény, örökké</l>
					<l>Imádott kedvesének szelleme,</l>
					<l>Ki hozzá még a síron túl is oly hű!</l>
					<l>De mihelyst fölébredett,</l>
					<l>Eltűnt a kedves szép alak,</l>
					<l>És sírt a rab, sírt, sírdogált.</l>
				</lg>
				<lg>
					<l>De mért nem látogatta meg fia?</l>
					<l>Hisz őneki volt fia is;</l>
					<l>Mért nem jött ez hozzá soha?</l>
					<l>Ezt kérdezé, s ekkép felelt magának:</l>
					<l>„Fiam még él bizonnyal, mert ide</l>
					<l>Élő nem jön, csak a halott jöhet,</l>
					<l>Csak te jöhetsz, szerelmem angyala!</l>
					<l>Fiam még él s már nagy lehet,</l>
					<l>Azóta rég felnőhetett.</l>
					<l>Vajon mi lett belőled,</l>
					<l>Szegény árvám, szegény fiam?...</l>
					<l>Ki tudj’, a szükség mire vitte,</l>
					<l>Talán rabló lett s hóhér temeté el...</l>
					<l>És hátha apja nyomdokát követte,</l>
					<l>És most, mint apja, föld alatt lakik,</l>
					<l>Talán ép ebben a börtönben,</l>
					<l>Talán épen szomszédom itten?</l>
					<l>Fiam, fiam, szeretsz-e engemet,</l>
					<l>Emlékszel-e apádra, gyermekem?”</l>
				</lg>
				<lg>
					<l>De hallga, mily nesz, mily szokatlan hangok!</l>
					<l>Figyelmez a rab, mindinkább figyel,</l>
					<l>Ugy elmerűl a hallgatásba,</l>
					<l>Hogy lélekzeni sem mer,</l>
					<l>S bezárt lelkét e hangok megnyiták,</l>
					<l>Mint a virág kelyét a napsugár,</l>
					<l>És ajka mosolyogni kezd,</l>
					<l>Tíz hosszú esztendő után először!</l>
				</lg>
				<lg>
					<l>Madárka szállott a börtön falának</l>
					<l>Párkányzatára közel ablakához,</l>
					<l>Ott űl a kis madár s dalolgat,</l>
					<l>Ah, milyen édesen dalol!</l>
					<l>És szólt a rab, vagy csak gondolkodék,</l>
					<l>Mert szólni nem mert, nehogy elzavarja</l>
					<l>A kedves vendéget szava:</l>
				</lg>
				<lg>
					<l>„Oh istenem, mi jól, mi jólesik!</l>
					<l>Először hallok ilyen hangokat,</l>
					<l>Mióta itt vagyok, pedig már</l>
					<l>Nagyon régóta vagyok itt.</l>
					<l>Dalolj, dalolj, kis madaram, dalolj,</l>
					<l>Eszembe jut dalodról,</l>
					<l>Hogy egykor éltem, hogy még most is élek,</l>
					<l>Eszembe jut dalodrul ifjuságom,</l>
					<l>A régen régen elszállt ifjuság,</l>
					<l>E szép tavasz, s ezen tavasznak</l>
					<l>Virága, a szép szerelem!</l>
					<l>Dalod fölkelti szenvedésimet,</l>
					<l>De egyszersmind meg is vigasztal,</l>
					<l>S a megvigasztalt fájdalom talán</l>
					<l>Még édesebb, mint maga az öröm.</l>
					<l>Dalolj, dalolj, kis madaram, dalolj!...</l>
					<l>Ki küldött hozzám tégedet?</l>
					<l>Ki mondta néked, hogy e falra szállj,</l>
					<l>Amelyre nem száll átoknál egyéb?...</l>
					<l>Szentséges ég, e sejtelem,</l>
					<l>Ez engemet megöl,</l>
					<l>Boldogságával öl meg engemet!</l>
					<l>Egy sejtelem azt súgja nékem,</l>
					<l>Hogy én szabad leszek,</l>
					<l>Hogy nem e dögvészes helyen halok meg,</l>
					<l>De kinn az isten szép ege alatt...</l>
					<l>Te kis madár ott a falon, te</l>
					<l>Szabad világnak szabad vándora,</l>
					<l>Te a szabadság hírmondója vagy! -</l>
					<l>Ez így van, így lesz, nem kételkedem.</l>
					<l>Erős légy, szív, ha meg nem tört a bú,</l>
					<l>Ne törjön meg majd az öröm.</l>
					<l>Valóban úgy lesz. A világ megúnja</l>
					<l>A jármot végre s a gyalázatot,</l>
					<l>S le fogja hányni, és először is</l>
					<l>Kinyitja e sírhalmok ajtait,</l>
					<l>S első örömkönyűi</l>
					<l>Azoknak orcájára folynak, akik</l>
					<l>Itt a szabadságért szenvedtenek.</l>
					<l>Te kis madár ott a falon, te</l>
					<l>Szabad világnak szabad vándora,</l>
					<l>Te a szabadság hirmondója vagy!”</l>
				</lg>
				<lg>
					<l>Csikorgott a börtön zárában a kulcs,</l>
					<l>A kis madár ijedve szállt tova,</l>
					<l>Megnyílt az ajtó és a börtönőr</l>
					<l>A rabnak azt mondá: „Szabad vagy.”</l>
				</lg>
				<lg>
					<l>Följajdult a rab édes örömében,</l>
					<l>S odakapott fejéhez, mintha</l>
					<l>Eszét ragadta volna meg,</l>
					<l>Mely el akarta hagyni őt.</l>
				</lg>
				<lg>
					<l>„Megvan!” szólt gyermekes örömmel,</l>
					<l>„Megvan! nem hagytam elröpülni,</l>
					<l>Nem tébolyodtam meg... tudom,</l>
					<l>Mi történt: én szabad vagyok...</l>
					<l>Szabad tehát a nemzet, a haza?”</l>
				</lg>
				<lg>
					<l>A börtönőr mogorván válaszolt:</l>
					<l>„Mi gondod a hazára, golyhó?</l>
					<l>Köszönd meg, hogy te vagy szabad.”</l>
				</lg>
				<lg>
					<l>De a rab ezt nem hallá, mert esze</l>
					<l>Már messze, messze járt... bejárta</l>
					<l>A félvilágot, azt a sírt kereste,</l>
					<l>Amelyben édes kedves hölgy alszik.</l>
					<l>„Először is hozzád megyek,</l>
					<l>Lelkem halotta,” így szólott magában,</l>
					<l>„Hozzád megyek; miként te fölkerestél,</l>
					<l>Ugy fölkereslek én most tégedet,</l>
					<l>Hogy megcsókoljam azt a földet,</l>
					<l>Mely néked nyúgodalmat ád!...</l>
					<l>Oh, mily soká tart, míg e láncot</l>
					<l>Kezem-lábamról leverik;</l>
					<l>Ez a néhány perc hosszabb, mint valának</l>
					<l>Itt átnyomorgott hosszu éveim!”</l>
				</lg>
				<p>19</p>
				<lg>
					<l>Mint anyjának tejét a gyermek,</l>
					<l>Olyan mohón, oly édesen</l>
					<l>Szivá a szabad levegőt,</l>
					<l>S minden lehellet egy-egy kínos évet</l>
					<l>Emelt le bágyadt lelkiről,</l>
					<l>Míg ez könnyűnek érezé magát,</l>
					<l>Mint a pillangó, s szerteröpködött</l>
					<l>A természetnek uj virányin</l>
					<l>S szivének régi szép emlékein.</l>
					<l>Megifjitá a tiszta levegő,</l>
					<l>Megifjitá lelkének erejét,</l>
					<l>De teste vén és roskatag maradt,</l>
					<l>Csak vánszorogva, botra dőlve ment.</l>
					<l>Hosszú fehér haját s szakállát</l>
					<l>A szellők búsan lengeték,</l>
					<l>Tíz év alatt száz évet élt.</l>
				</lg>
				<lg>
					<l>Elért a házhoz, melynek egykor</l>
					<l>Padlásszobájában lakott,</l>
					<l>Merőn megnézett minden embert,</l>
					<l>De nem lelt köztök ismerősöket.</l>
					<l>Tán új lakók valának, vagy hogy</l>
					<l>Nem ismert rájok, elfeledte őket.</l>
					<l>Kérdezte: emlékeznek-e</l>
					<l>Ama szegény családra, mely</l>
					<l>Ott fönn lakott, de már fölötte régen?</l>
					<l>Ezek s ezek valának tagjai.</l>
				</lg>
				<lg>
					<l>„Ah, én emlékszem, jól emlékezem,”</l>
					<l>Szólott egy jámbor öregasszony,</l>
					<l>„Szegény menyecske, olyan szép teremtés</l>
					<l>És oly jólelkü volt... de férje</l>
					<l>Istentelen gonosztevő volt,</l>
					<l>Amért aztán meg is lakolt ám,</l>
					<l>Elfogták és börtönbe dobták,</l>
					<l>S ha meg nem halt, még most is ott van.</l>
					<l>Midőn megtudta felesége,</l>
					<l>Hogy férjét elfogák, s nem látja többé,</l>
					<l>Szörnyethalt, szíve megrepedt.</l>
					<l>Én föl nem érem ésszel, oly rosz</l>
					<l>Embert hogy lehetett szeretni,</l>
					<l>Hogy lehetett meghalni érte.”</l>
				</lg>
				<lg>
					<l>Szilveszter érzéketlenűl</l>
					<l>Hallgatta a beszédet, mintha</l>
					<l>Nem ő vón, akiről beszélnek,</l>
					<l>S azt kérdezé: „Hová temették</l>
					<l>Az ifjú asszonyt, és mi lett fiából?”</l>
				</lg>
				<lg>
					<l>„Fiából nem tudom, mi lett?”</l>
					<l>Felelt a vénasszony, „nem láttam őt</l>
					<l>A temetés után soha.</l>
					<l>Hová temették a menyecskét,</l>
					<l>Azt sem tudom... szerettem volna</l>
					<l>Temetésére menni, de</l>
					<l>Épen keresztelőbe hítak.”</l>
				</lg>
				<lg>
					<l>„Majd megtalálom,” szólt magában a férj,</l>
					<l>„Majd megtalálom kinn a temetőben,</l>
					<l>Megnézek minden sírt egyenként,</l>
					<l>Mig az övére akadok.”</l>
				</lg>
				<lg>
					<l>S elballagott a temetőbe,</l>
					<l>Bejárta a sírhalmokat,</l>
					<l>Egyiktől a másikhoz ment,</l>
					<l>S midőn elvégzé, ujra kezdte,</l>
					<l>De kedvesének halmát nem lelé.</l>
					<l>Hát semmi, semmi nem maradt utána!</l>
					<l>Az a dicső lény elenyészett</l>
					<l>Nyom nélkül, mint a napsugár.</l>
					<l>Fejfáját a vihar kitépte,</l>
					<l>S dombját a zápor elmosá.</l>
					<l>Isten neki!...</l>
				</lg>
				<lg>
					<l>Fájt, fájt, nagyon fájt a szegény öregnek,</l>
					<l>Hogy nem lelé meg, amit keresett, hogy</l>
					<l>Könyűiből, amik még megmaradtak</l>
					<l>Oly hosszú szenvedés után,</l>
					<l>A kedves-édes lény porára</l>
					<l>Nem sírhatá le azokat... de</l>
					<l>Azzal vigasztalá magát,</l>
					<l>Hogy életében</l>
					<l>Ez az utósó fájdalom,</l>
					<l>Hogy itt örömmel s fájdalommal</l>
					<l>Számot vetett örökre,</l>
					<l>S ezentul úgy jár a világba’, mint</l>
					<l>Testetlen árnyék, mint lélektelen test.</l>
				</lg>
				<lg>
					<l>Pedig csalatkozott.</l>
					<l>Ez nem végső fájdalma volt.</l>
					<l>Midőn a börtönből kilépett,</l>
					<l>Azt kérdezé: „Szabad tehát</l>
					<l>A nemzet, a haza?”</l>
					<l>S a feleletre ő nem is figyelt,</l>
					<l>Mert szentül hitte, hogy szabad.</l>
				</lg>
				<lg>
					<l>És mit tapasztalt nemsokára?</l>
					<l>Hogy nemzete, hogy a világ</l>
					<l>Még mélyebben van meggörbedve, mint</l>
					<l>Tíz év előtt, midőn ő szót emelt;</l>
					<l>Az emberméltóság naponta törpül,</l>
					<l>És a zsarnokság óriásodik.</l>
				</lg>
				<lg>
					<l>Hiába volt hát annyi szenvedés,</l>
					<l>Hiába annyi áldozat,</l>
					<l>Mit a magasztosabb szivek hozának</l>
					<l>Az emberiségnek? haszontalan</l>
					<l>Minden törekvés, minden küszködés?</l>
					<l>Az lehetetlen, százszor lehetetlen!</l>
				</lg>
				<lg>
					<l>E gondolatra megerősödék,</l>
					<l>Fölgyúladt benne a kihamvadó tűz,</l>
					<l>Görnyedt fejét az ég felé emelte,</l>
					<l>A roskadt aggból izmos ifju lett,</l>
					<l>És homlokán rejtélyes szándok űlt,</l>
					<l>Merész, nagy szándok, elhatározás,</l>
					<l>Melytől egy nemzet vagy talán</l>
					<l>A nagyvilágnak sorsa függ.</l>
					<l>E terv nem új, már ezrek életébe</l>
					<l>Kerűlt, de hátha egynek sikerűl,</l>
					<l>S ha épen ő ez egy?...</l>
					<l>Mélyen titkolta szándokát,</l>
					<l>Alunni sem ment mások közelébe,</l>
					<l>Nehogy kimondja álmában, nehogy</l>
					<l>Megsemmisűljön, ha napfényre jön.</l>
					<l>Nem szerzett társakat magához,</l>
					<l>Nem dicsvágyból, hogy egymaga</l>
					<l>Végezze bé az óriási munkát,</l>
					<l>De hogy ne szálljon másra is veszély,</l>
					<l>Ha terve megbukik. - -</l>
				</lg>
				<lg>
					<l>A város zajban s fényben úszik,</l>
					<l>A népség ezrivel tolong,</l>
					<l>Hömpölyg, mint a kiáradott folyó, az</l>
					<l>Utcákon át az „éljen” harsogása,</l>
					<l>Arcok s ruhák ünnepiek!</l>
				</lg>
				<lg>
					<l>Mely alkalom, mely ünnep ez?</l>
					<l>Talán az isten jött a földre</l>
					<l>Saját képében, és saját kezével</l>
					<l>Átadta a rab-embereknek</l>
					<l>Rég elveszített szabadságukat?</l>
					<l>Hogy ily nagy a fény, az öröm.</l>
				</lg>
				<lg>
					<l>Nem; nem az isten, más megy ottan, aki</l>
					<l>Kisebb az istennél, azonban</l>
					<l>Magát nagyobbnak tartja: a király!...</l>
					<l>Lenéző gőggel megy az emberek közt,</l>
					<l>Mint a szelindek a kicsiny ebek közt,</l>
					<l>S amerre néz, térdek s fejek hajolnak,</l>
					<l>Mint a viharban a nád erdeje,</l>
					<l>S torok-szakadtáig kiáltja</l>
					<l>A szolgacsorda: „éljen a király!”</l>
					<l>Ki merne nem kiáltani</l>
					<l>Vagy épen mást kiáltani</l>
					<l>Az ezerek és ezerek között?...</l>
					<l>Ki merne?... egy mer... egy a sok között...</l>
					<l>Ez egy, oly hangon, mely a tömeget</l>
					<l>Túlbőgi, mást kiált.</l>
					<l>Ez azt kiáltja: „haljon a király!”</l>
					<l>És eldurrantja fegyverét, s a</l>
					<l>Gőgös király a porba rogy... -</l>
				</lg>
				<lg>
					<l>Kelj föl, te gyáva zsarnok!</l>
					<l>Hisz nem talált a fegyver,</l>
					<l>Ruhádba s nem szivedbe</l>
					<l>Ment a tévedt golyó.</l>
					<l>Az ördög, akinek eladtad,</l>
					<l>Megőrzé éltedet.</l>
					<l>Kelj föl, te gyáva zsarnok!</l>
					<l>S töröld le képedről a port.</l>
				</lg>
				<lg>
					<l>Ki a gyilkos, ki s hol van ő?</l>
					<l>Ott áll... de már fekszik, nem áll,</l>
					<l>Félhalva fekszik, leverék</l>
					<l>Lábárul őt, és boldog, aki</l>
					<l>Vén, ráncos orcájára köphet</l>
					<l>És megrúghatja ősz fejét.</l>
				</lg>
				<lg>
					<l>Boldogtalan nép, mért gyüjtöd fejedre</l>
					<l>Az isten átkát? nem elég,</l>
					<l>Amely már rajta fekszik?</l>
					<l>Nem volt elég a Krisztust megfeszítned,</l>
					<l>Minden megváltót megfeszítesz hát?</l>
					<l>Boldogtalan, százszor boldogtalan nép!</l>
				</lg>
				<lg>
					<l>Néhány nap mulva vérpad állt a téren,</l>
					<l>És egy ősz ember fönn a vérpadon.</l>
					<l>Midőn melléje lépett a bakó a</l>
					<l>Sötét halálnak fényes pallosával,</l>
					<l>Az ősz ember végigtekinte a</l>
					<l>Kárörvendő szilaj tömeg során, és</l>
					<l>Sajnálkozó könny reszketett szemében,</l>
					<l>Sajnálta, akik őt megrugdosák,</l>
					<l>S akik gyönyörrel nézik most halálát...</l>
					<l>Suhant a pallos, rémesen suhant,</l>
					<l>S a fej legördült... Szilveszter feje.</l>
					<l>A nép rivalta: „éljen a király!”</l>
					<l>És a halottat a hóhérlegények</l>
					<l>Eltemeték az akasztófa mellett.</l>
				</lg>
				<p>20</p>
				<lg>
					<l>Vénült, kihalt a szolganemzedék,</l>
					<l>Uj nemzedék jött, mely apáit</l>
					<l>Arcpirulással emlité s azoknál</l>
					<l>Jobb akart lenni és az is lett,</l>
					<l>Mert csak akarni kell!...</l>
					<l>Fölkelt az új hős nemzedék,</l>
					<l>S mit örökségben hagytak rá apái,</l>
					<l>Leverte rabbilincseit,</l>
					<l>S kezéről, akik ezt szerezték,</l>
					<l>Azoknak sírhalmára dobta,</l>
					<l>Hogy a csörgésre fölriadjanak, s ott</l>
					<l>A földben is szégyeljék magokat!...</l>
					<l>S megemlékeztek a győzelmesek</l>
					<l>Ama szentekrül és nagyokrul, akik</l>
					<l>A szolgaságban szabadok valának,</l>
					<l>És hirdették az ígét,</l>
					<l>S díjok halál lett,</l>
					<l>Csúfos halál!...</l>
					<l>Megemlékeztek a győzők ezekről,</l>
					<l>S a diadalnak örömébe szőtték</l>
					<l>Szent neveiket koszorú gyanánt,</l>
					<l>S elvitték volna őket a</l>
					<l>Dicsőség templomába,</l>
					<l>De hol keressék, hol lelik meg őket?</l>
					<l>Rég elhamvadtak a bitófa mellett!</l>
				</lg>
				<p>Pest, 1848. június-szeptember</p>
			</div>
		</body>
	</text>
</TEI>