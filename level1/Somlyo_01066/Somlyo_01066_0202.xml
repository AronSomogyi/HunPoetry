<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="Somlyo_01066_0202" xml:lang="hu" xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">NYITOTT KÖNYV</title>
				<author>
					<persName>
						<surname>Somlyó</surname>
						<forename>Zoltán</forename>
					</persName>
					<date from="1882" to="1937">1882-1937</date>
					<idno type="VIAF">30912602</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Bajzát</surname>
						<forename>Tímea</forename>
						<forename>Borbála</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">9705</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>NYITOTT KÖNYV</title>
					<author>
						<persName>
							<surname>Somlyó</surname>
							<forename>Zoltán</forename>
						</persName>
						<idno type="VIAF">30912602</idno>
					</author>
					<relatedItem type="copyText">
						<bibl>
							<title>Somlyó Zoltán összes költeménye</title>
							<date when="1998-09-30"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/01000/01066"/>
							<respStmt>
								<resp>Original Electronic Edition</resp>
								<persName>
									<surname>Moldován</surname>
									<forename>István</forename>
								</persName>
								<persName>
									<surname>Zsoldos</surname>
									<forename>Sándor</forename>
								</persName>
								<persName>
									<surname>Kiss</surname>
									<forename>András</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>NYITOTT KÖNYV</head>
				<p>Lírai pamflet három részben 1916</p>
				<p>ELŐHANG</p>
				<lg>
					<l>Úgy vedd e könyvet a kezedbe nyájas olvasó,</l>
					<l>hogy e betűkön vérem van, mint kenyéren a só.</l>
					<l>Úgy gyüjtögettem őket én, esztendők nagy során,</l>
					<l>hogy légyen, mihez nyúlnom majd a késő vacsorán.</l>
				</lg>
				<lg>
					<l>Jól tudtam én, hogy sebek közt majd társam nem leszen.</l>
					<l>Magam vagyok. Már késő volna búsulni ezen!</l>
					<l>A sötét arc s a ráncos homlok ismeri magát,</l>
					<l>én homlokomra nem festem a szépség csillagát.</l>
				</lg>
				<lg>
					<l>A rútság: sorsom csillaga; a rútság: gyilkosom!</l>
					<l>A tekintetem oly komor, mint kés a vánkoson.</l>
					<l>Akire nézek: elijed, szó ajkán megakad. -</l>
					<l>Jaj, kellett volna valaki, ki mellettem marad...</l>
				</lg>
				<lg>
					<l>Kit megérintek, azt hiszi, fulánk szaladt bele.</l>
					<l>A csontjaimból fú a szél, egy zord világ szele.</l>
					<l>Kit jó szivemnek roskadó párnája megölel,</l>
					<l>az bús arcommal álmodik és riadtan lök el.</l>
				</lg>
				<lg>
					<l>Ha vígasztalok valakit, a szíve elszorul.</l>
					<l>Kit magam fölé akarok, az lábamhoz borul.</l>
					<l>S akit kicsinynek álmodok és jónak képzelek,</l>
					<l>az fejem fölé szór tüzet s kínomban kéjeleg.</l>
				</lg>
				<lg>
					<l>A rútság: sorsom csillaga. A rútság átka nyom.</l>
					<l>Vagy nem rút-e korai ránccal préselt homlokom?</l>
					<l>És nem rút-e, hogy oly kopott a szívem, mint ruhák,</l>
					<l>amikben szennyes árkok rossz vizein úsztak át.</l>
				</lg>
				<lg>
					<l>A nap alatt haladtam el s felhőnek néztek ők.</l>
					<l>Magasra mentem, hol nem szólnak kürtök s dobverők.</l>
					<l>És nem hitték, hogy fent vagyok és nem találtak lent.</l>
					<l>S a templomban is megszóltak, mint egy istentelent!...</l>
				</lg>
				<lg>
					<l>...Légyen megírva ez sötét sorokban. Hisz való!</l>
					<l>Hogyan rontotta magát sárral egy virágfaló!</l>
					<l>S ahogy előle elfutottak gyáván mindenek,</l>
					<l>úgy csak az Igazság elől futnak az emberek...</l>
				</lg>
				<p>ELSŐ RÉSZ,</p>
				<p>mely élénk szinekkel ecseteli a kezdő költő indulását, bordó mellényét, kiadók meggazdago­dását, a tündéri fiatalságot, a nagyváradi szép és csúnya napokat; kissé nem erkölcsnemesítő hangon izgat az alkohol élvezetére, és megható képét nyújtja egy örök poétaszerelemnek.</p>
				<p>[UTAZÁS]</p>
				<lg>
					<l>...Vonaton ülni... ifjan... gondtalan -</l>
					<l>fantáziának szent szenzációja.</l>
					<l>A sorompók közt szárnyak szállanak</l>
					<l>s reményt lenget felénk egy messzi gólya.</l>
					<l>Egy vonatablak az egész világ,</l>
					<l>hullámos hegy, völgy, temető, virág</l>
					<l>és hajladozó apró emberek;</l>
					<l>csöpp bokréta egy egész nagy berek.</l>
					<l>S a búzatáblák: egy-egy meleg hullám -</l>
					<l>halálig nézném ó, és sose unnám...</l>
					<l>Csak még oly könnyü lenne s olyan gazdag</l>
					<l>az életem, mit telek behavaztak...</l>
				</lg>
				<lg>
					<l>Villámra járó, boldog panoráma!</l>
					<l>Az ég nagy kékje, körül apró ráma,</l>
					<l>amely ütemre keringőt dobol;</l>
					<l>ó, szent ütem, ma nem lelem sehol.</l>
				</lg>
				<lg>
					<l>“Nagy úr leszek!...” így bíztat a kerék;</l>
					<l>egy villa fut el... “Szép leszek, derék...”</l>
					<l>Az ablak mögött szép fej kandikált.</l>
					<l>A konduktor egy kis falut kiált.</l>
					<l>A kar szinte kinyúl a sárga holdér’...</l>
					<l>Ó, mester, drága költő, halott Baudelaire!</l>
					<l>Az úti füstnek részeg illatát</l>
					<l>és mámorlázát csak te tudhatád!</l>
				</lg>
				<lg>
					<l>Ó, utazás!... Hogy száll a szomju lélek!</l>
					<l>S bebú kis kőkerítések között.</l>
					<l>És újra föl a fecskefark nyomában,</l>
					<l>mely a felhőkkel összeütközött.</l>
					<l>Piciny major kacsái és csibéi,</l>
					<l>picinyke élet törpe kis cselédi</l>
					<l>csipogva járnak; gurul a vonat. -</l>
					<l>Egy ifju költőt vitt el hajdanában,</l>
					<l>ki ottan ült a kupé ablakában</l>
					<l>és ölelte a szeráf dalokat.</l>
				</lg>
				<lg>
					<l>És ifjú vállát bőrtámlának vetve,</l>
					<l>a tornyok fölé szállni vitte kedve,</l>
					<l>vagy vére, - ami úgyis egyre megy; -</l>
					<l>s alatta lángba borult völgy s a hegy.</l>
					<l>Mellénye bordóselyem, furcsa jószág;</l>
					<l>cigányok hordnak ilyet, furcsa-kószák,</l>
					<l>kik azt akarják, hogy a szív felett</l>
					<l>úgy lássák, hogy a vérük megeredt...</l>
					<l>Még akkor hosszu hajat viselt, kondor</l>
					<l>fürtzuhataggal, amely kéklett olykor</l>
					<l>a fekete szín kormos fényiben -</l>
					<l>(e mély szín már a múlt ködén pihen.)</l>
					<l>S nyilas harisnyát s félcipőket lakkból:</l>
					<l>így lépett át a pesti rossz csatakból</l>
					<l>a hűs vidék ölére, bágyatag...</l>
					<l>Nyíl a harisnyán,... a szájon... a szívben</l>
					<l>s mérges nyíl szúrta át a vágyakat.</l>
				</lg>
				<p>[A KIADÓ]</p>
				<lg>
					<l>... Dolgozni ment. Elment dolgosnak, jónak.</l>
					<l>Pénzt izzadott a sóvár kiadónak,</l>
					<l>ki szép házának erkélyén pipált</l>
					<l>s a költőnek pár forintot kinált.</l>
					<l>A költő elfogadta, zsebretette</l>
					<l>és el is verte mind, még aznap este;</l>
					<l>csak egy kisarany maradt - s vacsorára</l>
					<l>csokrot kapott a kiadó leánya.</l>
					<l>A kiadórul ki tud szép mesét!</l>
					<l>Ő érte van a hűség s szendeség</l>
					<l>az ifjú költők szája szegletén.</l>
					<l>A kiadó hatalmas egy legény!</l>
					<l>... Megöltek egy cselédleányt... Kis riporter,</l>
					<l>rohanj... s aki útadba áll, tipord el!</l>
					<l>Milyen a seb? az arc mily pózba van?</l>
					<l>ki volt babája?... tudd meg pontosan!</l>
					<l>A cukrászdában asszonysereg kávéz:</l>
					<l>siess oda, légy élelmes, te bámész!</l>
					<l>Miről beszélnek? és ki kit szeret?...</l>
					<l>Megtudni: hív a lelkiismeret.</l>
					<l>Aszfaltvállalkozás is van s a város,</l>
					<l>ha zápor hull, oly undok, olyan sáros:</l>
					<l>mi lett a pénzzel, vajj’ ki ette meg?</l>
					<l>Vezércikknek lesz e téma remek!</l>
				</lg>
				<lg>
					<l>És sorba így van ma és így volt régen:</l>
					<l>mi van a megyén és a rendőrségen!</l>
					<l>A nőegylet min töri kis fejét!</l>
					<l>Riporter menj, tudd meg a velejét.</l>
					<l>Hisz kapsz majd érte vagy hatvan forintot -</l>
					<l>s a kiadó leánya rádkacsintott...</l>
					<l>... ez nem csekélység - nagy kitüntetés:</l>
					<l>egy riporterhez méltó fizetés...</l>
					<l>... S a kiadó megint új házat épít,</l>
					<l>vásárol gépet, helyiséget szépít.</l>
					<l>A lánya hozománya - mondják - máris</l>
					<l>a zsidólányoké közt maximális.</l>
				</lg>
				<p>[A NYOMDA]</p>
				<lg>
					<l>... Dolgozni ment. És vígan dolgozott.</l>
					<l>Néha a halálról gondolkozott,</l>
					<l>korzón, szinházon s hídon menve át,</l>
					<l>s látván az urak könnyű hintaját.</l>
					<l>Selyem napernyők között fázva sétált</l>
					<l>s összehuzódva, mindég a szivén hált;</l>
					<l>a betegségre szegény így jutott</l>
					<l>s - bár későn már - az orvoshoz futott.</l>
					<l>Az orvos, áldott, jó vidéki doktor,</l>
					<l>eltiltotta az éjjeli dologtól</l>
					<l>s a nőktől: szóval önmagától őt.</l>
					<l>S a vére apadt és a baja nőtt.</l>
					<l>És ismerős lett lassanként a nőkkel,</l>
					<l>a balga barna s szende szőke főkkel;</l>
					<l>szerették őt, a szőkék legkivált.</l>
					<l>S ő nem talált egyikben sem hibát.</l>
					<l>Adott időt, pénzt, egészséget, verset;</l>
					<l>ahány csepp vére hullt el, annyi vers lett.</l>
					<l>És éjidőtt az ablakok alatt</l>
					<l>a holddal együtt ő is fennmaradt.</l>
					<l>Vagy tíz évig nem aludt sose éjjel,</l>
					<l>a nyomdaszagot szivta szenvedéllyel</l>
					<l>és figyelte a kerekeknek tompa</l>
					<l>zenéjét, amely szívét összenyomta.</l>
					<l>A gépek széles szíjján végignézett,</l>
					<l>a szíjjak között zöld méreg penészlett:</l>
					<l>a nyomtatott betűnek mérge ez,</l>
					<l>melytül a lankadt lélek éledez.</l>
				</lg>
				<lg>
					<l>Ó, hányszor volt ő éjjelente lankadt,</l>
					<l>míg politika nyargalt az agyán!</l>
					<l>Kis papírlapra kis rímeket rótt fel,</l>
					<l>a szíve szétnyílt s zokogott: anyám!...</l>
					<l>A fiatalság jutott az eszébe,</l>
					<l>az ifjúságnak első korszaka;</l>
					<l>az első rózsa és az első szépség,</l>
					<l>az első láng, az első bor szaga.</l>
					<l>Az első ruha, a fekete bársony</l>
					<l>és a kihajtott gallér, kézelő;</l>
					<l>a nap tüze otthon, a kerti hárson</l>
					<l>s a hold, az udvaron benézdelő.</l>
					<l>A pince mellett a fehér napóra,</l>
					<l>mit gyerekkézzel ő maga csinált.</l>
					<l>Zongoraszóra, lágyan altatóra,</l>
					<l>mely behálózta a hűs délutánt.</l>
					<l>S a diófa alatt a kis lugasra,</l>
					<l>melyen a zöld oly dúsan remegett;</l>
					<l>s a széles, hűvös, szalmás kocsiszínre</l>
					<l>az udvar alján, lent a kert megett;</l>
					<l>hol régi hintók álltak, rongyos, ódon</l>
					<l>zöld posztójukkal búsan, hallgatag...</l>
					<l>Ó hányszor ült föl a keshedt ülésre</l>
					<l>és átutazott nagy világokat!...</l>
					<l>S a kerekeknek álló némasága</l>
					<l>s az ostornyélnek bús, üres helye -</l>
					<l>s a kerítésen át a derűs, sárga</l>
					<l>borsónak áldott, kövér hüvelye.</l>
					<l>S a krumpliföldön a madárijesztők</l>
					<l>rongyos zsakettje, merev karjai.</l>
					<l>És messziről a kanizsai gőzös</l>
					<l>vidám füttyét oly jó volt hallani...</l>
					<l>És kétsorban a kukoricagórék!</l>
					<l>ó, hogy izzott a rekkenő meleg.</l>
					<l>A szemétdombon cserép csillogása,</l>
					<l>odébb egy kövér macska őgyeleg.</l>
					<l>A szomszédban a füstös kovácsműhely,</l>
					<l>a fényes üllőn füstölög a vas.</l>
					<l>És peng a hang a forró délutánban -</l>
					<l>s a diófa oly néma, oly magas!</l>
					<l>A konyhában a cseléd nótát dúdol,</l>
					<l>edényt törülget, haja szétterül.</l>
					<l>(A nagy, zöld hinta lóg a négy vasrúdján,</l>
					<l>a buja zöld fű éri kétfelül.)</l>
				</lg>
				<lg>
					<l>És a kavicsos úton jő egy vándor,</l>
					<l>szakálla ősz és görnyedt háta bús.</l>
					<l>Leültetik a kút szélire szépen,</l>
					<l>kerül kis főzelék, falatka hús.</l>
					<l>És ottan ül pihenve s olyan boldog,</l>
					<l>az izzadság veri a homlokát. -</l>
					<l>S a forró nap mind lejjebb, lejjebb csúszik</l>
					<l>és búcsúzkodik a zöld lombon át...</l>
					<l>... A fiatalság jutott az eszébe</l>
					<l>a redakciós éjjelek ölén.</l>
					<l>A kibérelt toll szaladt a kezében,</l>
					<l>ez volt a rang, a cím, az álfölény.</l>
					<l>S a kéziratpapírnak nagy csapatja</l>
					<l>úgy várt reá, mint holtra varju vár.</l>
					<l>Igy ismerkedett meg a költő-sorssal</l>
					<l>és lett csapongó bihari betyár:</l>
					<l>kinek bölcsője lent, Zalába ringott,</l>
					<l>a muraközi sivár lápokon;</l>
					<l>aztán Kanizsán studirozott hetykén,</l>
					<l>és látta, hogy nyílik meg száz pokol.</l>
					<l>S húszéves korban jutott Budapestre,</l>
					<l>hol minden hájjal őtet megkenék;</l>
					<l>és Váradon kissé magára eszmélt,</l>
					<l>míg szíjj alatt pörgött a gépkerék...</l>
				</lg>
				<p>[NAGYVÁRAD]</p>
				<lg>
					<l>Ó Várad! város! városa szivemnek:</l>
					<l>hírnévben, csókban első állomás!</l>
					<l>Garasos vinkók, első részegségek!</l>
					<l>Kis csapszékekben feslett áldomás!</l>
					<l>Kiadóhivatali szép kisasszony,</l>
					<l>ki pénzre, csókra nyujt előleget...</l>
					<l>A költő ezért sokszor kísérgette</l>
					<l>hazafelé a Kőrös-híd felett.</l>
					<l>És a kisasszony megkérdezte olykor:</l>
					<l>- Mondja, magának nincsen senkije?...</l>
					<l>- Imádom magam... - szóltam -, de szerelmes</l>
					<l>ezenkívül nem vagyok senkibe!</l>
					<l>Ó, hogy kacagott erre a kisasszony,</l>
					<l>a kacaja elszállt a víz szinén.</l>
					<l>A kapu alatt összenéztünk percre;</l>
					<l>én, a csapongó - ő, a kis szirén.</l>
					<l>És másnap este a haragost adta,</l>
					<l>mily kedves is volt s milyen büszke én!</l>
					<l>Magát már hazakísérni se hagyta;</l>
					<l>én kalapom levettem könnyedén.</l>
					<l>S egy óra mulva - ablakánál álltam</l>
					<l>és megcsókoltam kinyújtott kezét;</l>
					<l>s az uccalámpa megmutatta nékem</l>
					<l>már öregedő, fonnyadó fejét...</l>
				</lg>
				<lg>
					<l>S mikor - sokára - nagyszerelmes lettem</l>
					<l>(mert belémnéztek gyöngéd lányszemek),</l>
					<l>hozzá szaladtam, ő volt a legelső,</l>
					<l>akinek elmondtam, hogy szeretek...</l>
				</lg>
				<p>[A KÉKMACSKA]</p>
				<lg>
					<l>A Kékmacskában volt egy sötét, kis zúg,</l>
					<l>ott volt egy asztal, négylábú, kerek.</l>
					<l>Ma tán valahol égnek fordult lábbal</l>
					<l>valami szemétdombon hentereg.</l>
					<l>Ott ittunk reggel ködösszínü törkölyt</l>
					<l>s az ég violaáldást hinte ránk.</l>
					<l>S este piros levébe jött a pörkölt -</l>
					<l>ó, hogy nyílott meg szájunk, a falánk!</l>
					<l>A paposarcú, tűzszemű poéta,</l>
					<l>velünk volt ő, a réveteg Juhász;</l>
					<l>félénken nyúlt az ételhez, italhoz,</l>
					<l>örökös volt a homlokán a láz.</l>
					<l>Fekete nyakkendője félrecsúszva,</l>
					<l>a hangja halk, mint gitárpendülés.</l>
					<l>A szó úgy rándult az ajkárul vissza,</l>
					<l>mint pirosbélű sebből szörnyű kés.</l>
					<l>Vékony kezét a vajnak sárgasága,</l>
					<l>zsakettjét évek fénye ülte meg -</l>
					<l>egy kis törékeny porcellánszobor volt,</l>
					<l>minőt vattásdobozban küldenek.</l>
					<l>Aprócska lábán, melynek lépte lassú,</l>
					<l>cugoscipő volt, komor lábbeli.</l>
					<l>Sosem volt gomb a tarka kézelőben</l>
					<l>s ez olyan nagyon jól illett neki...</l>
					<l>... Szegény költőm, te vérbeli barátom,</l>
					<l>mindennek immár tíz esztendeje.</l>
					<l>S mindezt olyan kísértetien látom -</l>
					<l>és nem tudok mit kezdeni vele.</l>
					<l>Hova tegyem emléked, amely drága,</l>
					<l>szivembül, mely már nem soká dobog?</l>
					<l>Ó, mért porlad el gyarlandó szivünkkel</l>
					<l>sok öröknek szánt, színes, szent dolog...</l>
					<l>Ott szállnak még a Kékmacska vidékén</l>
					<l>a ritmusok az éjbe valahol:</l>
					<l>“A kocsma pállott, kék ködében</l>
					<l>lócán ül Villon és dalol...”</l>
					<l>És hogy búsultál a mások bajáért!</l>
					<l>És hogy fájt néked a “tavalyi hó!”</l>
					<l>A pénzed vékony volt, mint tündérhajszál</l>
					<l>s életed igaz költőnek való!</l>
				</lg>
				<lg>
					<l>És verseket írtunk az öröklétnek;</l>
					<l>hívott a “Holnap”, világpezsdülés!</l>
					<l>A költészeté lett egész mivoltunk,</l>
					<l>agyunk s szívünkben minden rezdülés.</l>
					<l>És éjjel, ha a gyertyaláng kialvó,</l>
					<l>fáradt magjába szemem bemeredt:</l>
					<l>mint egy gigászi sötét kőkoporsó,</l>
					<l>oly ingatag s bús volt az emelet.</l>
					<l>És derűs idők és a hosszú séták</l>
					<l>a korzón gyöngyös topánok nyomán.</l>
					<l>És puffogó szók, szikrázó rakéták:</l>
					<l>a szívben bókbul könnyű rakomány.</l>
					<l>Helyi szenzációk szép asszonyokról,</l>
					<l>kis színésznői pikantériák!</l>
					<l>S a főpincér, ki holnapig ád kölcsönt...</l>
					<l>és sok hitelre vásárolt virág...</l>
				</lg>
				<lg>
					<l>És a vasárnapdélutánok ólmos,</l>
					<l>öngyilkolásra késztő súlyai;</l>
					<l>mikor a könyvet fázósan becsukjuk</l>
					<l>és ásitozva nyitjuk újra ki.</l>
					<l>S míg kint a napban sétál a közönség</l>
					<l>- mert, ó, a világ nagyon jól forog -,</l>
					<l>a spalettát bezárod néma daccal</l>
					<l>s a villanyt enyhülten felsrófolod.</l>
					<l>És kis szobád egy angyalszárnyú bárka,</l>
					<l>melyen magányos vízre evezel;</l>
					<l>hova nem ér el földi hangok átka,</l>
					<l>hol minden jónál áldottabb leszel.</l>
					<l>Levetkezel s mint kisgyerek az anyját,</l>
					<l>hűs vánkosodat szomjan öleled -</l>
					<l>s az elhagyottság kíntornája fölsír</l>
					<l>az ágy alatt és a plafón felett...</l>
				</lg>
				<lg>
					<l>S a nappali világnak sugarából</l>
					<l>a kulcslukon át tőr szalad beléd,</l>
					<l>szivedbe szúr, menekvés sehol nincsen -</l>
					<l>s egy bakanótát dúdol a cseléd...</l>
					<l>Felöltözöl... Cigarettára gyujtasz...</l>
					<l>A pénzed nézed... pár ezüstdarab...</l>
					<l>Fölmarkolod, nadrágzsebedbe gyűröd,</l>
					<l>kezedben ég a ronggyá gyűrt kalap;</l>
					<l>ki, ki innen a sötét, bús szobából,</l>
					<l>mert ez se jó, mint nem jó semmi más!</l>
					<l>Igy vándorolsz magadtul önmagadhoz,</l>
					<l>a lelked fáradt és hisztériás.</l>
					<l>És fáradt szomjúsággal mész az uccán</l>
					<l>és nincs ital; léleknek ajka nincs!</l>
					<l>A csillapító halál után futsz tán...</l>
					<l>És nincsen erőd, hogy feléje ints.</l>
				</lg>
				<p>[ALKOHOL]</p>
				<lg>
					<l>És ilyenkor, hogy önmagad feledjed,</l>
					<l>hogy magad elől magad eltakard,</l>
					<l>csak egy a biztos és hűséges fegyver:</l>
					<l>palackba zárva, nesze, itt a kard!</l>
					<l>Vágd fel vele a kínban összezárult</l>
					<l>két ajkadat, hadd égjen a pokol!</l>
					<l>Ilyenkor jó a nyelvre a savanykás,</l>
					<l>a szívre meg az égő alkohol.</l>
					<l>Sarokba bújsz, hol meg nem láthat senki,</l>
					<l>csak egy pohár, mit csókod tüzesít.</l>
					<l>És tűzbe röppen két szemed bogárja,</l>
					<l>míg torkodból szivedbe tűz esik.</l>
					<l>S a bornak aljas és szines iszapján</l>
					<l>ott hemperegsz te áldatlan szegény;</l>
					<l>szemed körül a síri árkok árnya,</l>
					<l>szived körül meg ott a gyászszegély.</l>
					<l>Ki értne meg?... magához ki ölelne?...</l>
					<l>Ki fia vagy?... kinek vagy drága te?...</l>
					<l>A szavad meg nem értik, csak a pénzed,</l>
					<l>mert ez a föld a bénák bábele!</l>
					<l>Igyál csak nyugton, annyi nedvet adtak</l>
					<l>a vörhenyeges bihari hegyek,</l>
					<l>hogy egy sután ideszakadt poéta</l>
					<l>kiáltsa: éljenek a részegek!</l>
					<l>Éljenek ők! a pirosarcú, vándor,</l>
					<l>tévelygő lelkű, konok piktorok:</l>
					<l>álomrajzolók; s daloljon a kántor!</l>
					<l>Nyíljon szélesre ki a víg torok!</l>
					<l>Boldog, ki szomját vízzel elolthatja,</l>
					<l>kit megvigasztal az élet vize;</l>
					<l>de nem szabad ejteni vízbe könnyet -</l>
					<l>s a bornak nem árt a könny sós ize...</l>
				</lg>
				<p>[BODEGA]</p>
				<lg>
					<l>Ki ült már benn, leragadt, lázas nyelvvel</l>
					<l>a Bodegába lent Nagyváradon?</l>
					<l>Hol vidéki est hangulata szárnyal</l>
					<l>és megtelepszik sötét válladon.</l>
					<l>S mint búgó gerlicemadár, meleggel</l>
					<l>színig megtölti szived s poharad;</l>
					<l>s a karcsú óra sárga nehezékén</l>
					<l>s a két mutatón az idő szalad.</l>
					<l>Fehér kötőben jő a bodegásné,</l>
					<l>ki száz év óta minden éjjelen</l>
					<l>elmondja néked, hogy sehol a földön</l>
					<l>nincs, mint őnála, olyan kényelem;</l>
					<l>hogy olyan bort, mit ő ád, még a püspök</l>
					<l>sem ihatik (ha nincsen nékie)</l>
					<l>s vastag szivarbul fujja rád a füstöt,</l>
					<l>mert hát néki is csak kell élnie.</l>
					<l>És elmondja, hogy vásárolt az őszön</l>
					<l>száz hektót, olcsón ezért adja ő.</l>
					<l>S ahány írócska az ő borán kezdi,</l>
					<l>az mind Pestre jut és mind nagyra nő.</l>
					<l>És elmondja, hogy fiatal volt ő is</l>
					<l>és kurizáltak néki doktorok.</l>
					<l>De - megöregszik a legifjabb nő is...</l>
					<l>S öregen nem jók már, csak a borok.</l>
					<l>És megdícséri a hajad bodorját</l>
					<l>s hogy mily jól áll a mellen a zsakett...</l>
					<l>... S eközben új pohárral s új mosollyal</l>
					<l>jő Böske-lány és a szőke Zsanett:</l>
					<l>e két leányzó az üzlet alapja,</l>
					<l>a keblükön ákácillat terem;</l>
					<l>szagos szappan az életük virága,</l>
					<l>szivükbe gyorsan kész a kegyelem.</l>
					<l>Ahány pohár, ahány éjjeli vendég:</l>
					<l>álinukban annyi a szép vőlegény.</l>
					<l>A jegyzőt, bankárt, pincért: mind szerették,</l>
					<l>tetszettek nékik; ámde főleg én.</l>
					<l>S ha cigarettát vásároltam tőlük,</l>
					<l>ráírták lopva kedves nevüket -</l>
					<l>Ó, mért oly önhitt a szív, amíg ifjú,</l>
					<l>mért oly könyörtelen és oly süket?...</l>
					<l>A színésznőket, ó, hogy irigyelték</l>
					<l>s hogy kritizálták őket. - Szembe, épp</l>
					<l>ott volt a színház lépcsős bejárója</l>
					<l>s tolongott színház után ki a nép.</l>
					<l>Ilyenkor sikítva, hangos robajjal</l>
					<l>rohant az ajtón ki a két leány.</l>
					<l>A vidéki szép esték lanyhasága</l>
					<l>örök szerelmet csókolt énreám!</l>
				</lg>
				<p>[SZÍNHÁZ]</p>
				<lg>
					<l>A színház is - ó, régi szép szerelmem -</l>
					<l>lent a vidéken, szebb a pestinél.</l>
					<l>Nincs ünnepélyesebb szín- s hangulatban,</l>
					<l>forró vidéki színház-estinél.</l>
					<l>Nyurga diákok a hátsó sorokban,</l>
					<l>magas gallérban s színes, feltünő</l>
					<l>nyakravalókkal, feszengőn figyelve,</l>
					<l>hogy jő be a sok könnyűléptü nő.</l>
					<l>A titkos intés nagy piros kezükben</l>
					<l>elrejtve, szívük parfőmben libeg;</l>
					<l>fantáziájuk női bájra szomjas,</l>
					<l>szemükbe fény, az ajkukon rimek.</l>
					<l>Sóvár szemükkel nézik ők a dölyfös,</l>
					<l>szigorú ifjú színikritikust,</l>
					<l>ki szabadon járhat az öltözőbe</l>
					<l>és nem magol fizikát, Tacitust;</l>
					<l>kit biztosan imádnak a színésznők:</l>
					<l>a kis drámai szende, akinek</l>
					<l>picinyke mellén cseresznyevirág van</l>
					<l>s a korzón mindég oly fagyos, rideg;</l>
					<l>s az őzikével rokon primadonna,</l>
					<l>kinek térde egyszer kiragyogott...</l>
					<l>Ó, nincs is más nő kerek e világon,</l>
					<l>mint a színésznő! vagy egy szép kokott!...</l>
					<l>Ezt képzelik a színi kritikusról,</l>
					<l>ki talpig lázban a helyén feszeng;</l>
					<l>mert egy meleg hang még a délutánból</l>
					<l>olvadtan, szentül a fülébe cseng.</l>
					<l>A kortináknak bordó bársonyára</l>
					<l>ő nem kiváncsi és a nőkre sem;</l>
					<l>majd jobbra, majd meg balfelé tekintget,</l>
					<l>egy lány szemét keresve csendesen,</l>
					<l>ki ott lakott a Bémer-térnek alján</l>
					<l>s az ablaka mindég oly vak, setét.</l>
					<l>S a költőnek (mert semmi mást nem adhat)</l>
					<l>leküldi sóvárgó lehelletét.</l>
					<l>Ki egyszerű ruhákba jár az uccán</l>
					<l>és egyszerű szivével andalog</l>
					<l>a nyári estben a kis poétáról;</l>
					<l>és olyan akkor, mint az angyalok...</l>
				</lg>
				<lg>
					<l>S a déli vonat, ha vasárnaponként</l>
					<l>a bő pesti lapokat hozza meg,</l>
					<l>van bennük bizton egy vers őhozzája,</l>
					<l>melyben a költő feléje remeg;</l>
					<l>a “Független Magyarország” s a cukros</l>
					<l>családi ostya, a vén “Új Idők”,</l>
					<l>mind egy-egy zászló, mely feléje lebben</l>
					<l>és glóriába illesztgeti őt.</l>
					<l>És ő csak szenved a vad poétáért,</l>
					<l>ki zsebredugott kézzel lépdegél;</l>
					<l>hatvan forintból lakkcipőbe sétál,</l>
					<l>iszik, kocsizgat, de azért megél.</l>
					<l>És a leányt, kit a szivébe préselt,</l>
					<l>az anyja, bátyja, mind, mind megvetik -</l>
					<l>de ők azért egymás felé titokban</l>
					<l>a remény kis zászlóit lengetik.</l>
					<l>És mert tilos a korzón látni egymást</l>
					<l>s vizitbe hívni költőt nem lehet:</l>
					<l>dobogó szívvel találkoznak este</l>
					<l>a sikátorban, a Körös megett;</l>
					<l>ahol setétben zúg a szél a fákon</l>
					<l>és döglött macskát hord magán az ár.</l>
					<l>S az őszi alkony nyírfafuvoláján</l>
					<l>az égre sír a váradi határ.</l>
				</lg>
				<lg>
					<l>Mit tudják ezt a vidéki szinészek,</l>
					<l>kiknek szivét a masztiksz önti el!</l>
					<l>Akiknek földi életük folyását</l>
					<l>egy operett-ária dönti el!</l>
					<l>Kik jól emésztő gyomorral kiáltják</l>
					<l>az élet szent indulatszavait.</l>
					<l>És megmosolyogják a déli pálmát,</l>
					<l>mit az élet sodra északra vitt!</l>
					<l>Kik hercegek és kurtizánok sleppjét</l>
					<l>szómorzsákban kirántva, élvezik;</l>
					<l>és isszák rá a krokodilkönny cseppjét</l>
					<l>s a maguk könnyét sosem érezik!</l>
					<l>S az ifjú kritikus, ki őket nézi</l>
					<l>és látja izzadt gesztusaikat,</l>
					<l>magánál is jobban sajnálja őket</l>
					<l>és kritikát - a szedővel irat.</l>
					<l>Mit tudják ők, hogy mit érez a költő,</l>
					<l>mikor, tapsolván, egy páholyba néz,</l>
					<l>honnan az égő-sötéten keresztül</l>
					<l>szívére nyugtatón ráfoly a méz...</l>
					<l>S színház után az Emke-kávéházban</l>
					<l>szivarfüst mögül lesni két szemet;</l>
					<l>míg a cigány egy keringőt fürészel,</l>
					<l>mitől kigyúl az olcsó képzelet...</l>
				</lg>
				<p>[REDAKCIÓ]</p>
				<lg>
					<l>És aztán vissza, a redakcióba,</l>
					<l>mert kézirat kell és mohó a gép!</l>
					<l>Egy órakor a pesti telefónon</l>
					<l>a tudósító ontja sok hirét:</l>
					<l>a képviselőházban verekedtek;</l>
					<l>porig leégett egy híres malom...</l>
					<l>és sok ilyet, mitől egy ifjú költőt</l>
					<l>vérig gyötörhet meg az unalom.</l>
					<l>És hajnal van, mikor fáradt tüdővel,</l>
					<l>a botját veszi s a kapun kilép.</l>
					<l>A Körös hídja fölött áll a nap már</l>
					<l>s a vízre hinti rőt aranyszinét.</l>
					<l>A piacon már lustán mozgolódnak,</l>
					<l>szép sorba raknak káposztát, libát.</l>
					<l>A költő cammogva megy el közöttük,</l>
					<l>a szeme ég, már alig, alig lát.</l>
					<l>Egy öreg néne virágokat rak ki,</l>
					<l>ottan meglát egy cserép rezedát,</l>
					<l>azt megveszi és hazafele indul</l>
					<l>az úton, mely a téren vezet át.</l>
				</lg>
				<p>[AZ ÁGY]</p>
				<lg>
					<l>A hónaposszobába dohos illat,</l>
					<l>a penész parfőmje csapja meg őt.</l>
					<l>Meggyújtja a kis petróleumlámpát,</l>
					<l>és megáll a szomorú ágy előtt,</l>
					<l>mit hideg kezek vetettek hidegre,</l>
					<l>se kapric-párna, se egy csöpp remény;</l>
					<l>a színehagyott paplan szemfödőként,</l>
					<l>sötéten csüng az ágynak peremén.</l>
					<l>Egy rossz karosszék az éjjeliszekrény,</l>
					<l>rajt egy szál gyertya; és az ágy felett</l>
					<l>a Szűz Mária égszínkék ruhában</l>
					<l>aranyrámából int üzenetet.</l>
					<l>És nem zsidó ő ottan, sem keresztény,</l>
					<l>hanem a szelíd arc, mely nyugtot ád:</l>
					<l>a jóságos nő a rideg szobában,</l>
					<l>hol nincs melegség és nincsen család.</l>
					<l>Az ággyal szemben nagy olajnyomat van;</l>
					<l>Petőfi, vállán nagy bíborpalást.</l>
					<l>S a vidéki költőnek int szelíden:</l>
					<l>csak tűrni szívet, sebet, koplalást...</l>
					<l>S lefekszik ő, szegény, hajnali négykor,</l>
					<l>a párna eltemeti bús fejét.</l>
					<l>Oly nyugtalanul alszik, mint a bűnös,</l>
					<l>ki börtönben siratja idejét.</l>
					<l>A régi biedermeyer-bútorok közt</l>
					<l>épp olyan ő, mint egy régi halott,</l>
					<l>kit rozmaringok szívig balzsamoztak,</l>
					<l>kit a kegyelet szíve itthagyott...</l>
				</lg>
				<p>[EL!...]</p>
				<lg>
					<l>És elsején, mikor hatvan forintból</l>
					<l>a vendéglős és sok mindenki kér,</l>
					<l>a hónaposszobából szökve elmegy</l>
					<l>s a kapufélfának sok jót igér.</l>
					<l>Mint egy jóízű, megtestesült kuplé,</l>
					<l>pár gallérjával görnyedten oson;</l>
					<l>s a vasút felé, egy kis szállodába</l>
					<l>siet a baktató villamoson.</l>
					<l>Ott jól fogadják: tessék, szerkesztő úr,</l>
					<l>mi jól ismerjük tollát és nevét;</l>
					<l>utólag is lehet fizetni nálunk,</l>
					<l>van jó szoba, vacsora és ebéd!</l>
				</lg>
				<lg>
					<l>És benyitasz a kis hotelszobába,</l>
					<l>mely nedvesfalú, dohos és rohadt.</l>
					<l>A sietős szerelmeseknek válla</l>
					<l>hagyott itt súlyos, gyűrött nyomokat.</l>
					<l>A vaságyról a kék festék lepattant,</l>
					<l>utolsót benne, vajjon ki henyélt?...</l>
					<l>... Ez jár eszébe... S le szeretne ülni,</l>
					<l>de nem találja seholsem helyét.</l>
					<l>A piszkos ablak sarkáig kitárva,</l>
					<l>előtte hegyek, fürttől görnyedők.</l>
					<l>És ősz van... És az elfáradt poéta</l>
					<l>kinéz s lehúzza a rongyos redőt.</l>
					<l>A kék vaságyra magát itt ledobja,</l>
					<l>siratja magát és az életet...</l>
					<l>A folyosón szerelmes párok jártak.</l>
					<l>Ottlent az ezüsthárs beszélgetett...</l>
				</lg>
				<p>*</p>
				<lg>
					<l>És egy napon baj volt ottbent a lapnál,</l>
					<l>véres betűkkel jelent meg egy cikk.</l>
					<l>A kiadó úr föltette a cvikkert</l>
					<l>és megkérdezte: mikor útazik?...</l>
					<l>És a riporter sarkon fordult szépen;</l>
					<l>a bodegába aztán még beült.</l>
					<l>Félóra mulva mindent elfelejtett,</l>
					<l>fizetett, kiment, egy-kettőt fütyült.</l>
					<l>A színházba is bedugta az orrát,</l>
					<l>a cukrászlánynak koronát adott.</l>
					<l>S kiment a holdvilágos Bémer-térre,</l>
					<l>hol egy kutya a holdra ugatott.</l>
					<l>Fölnézett egyszer még az ablakokra,</l>
					<l>melyek mögött valaki ottmarad...</l>
					<l>És éjjel már elvitte őt a gőzös,</l>
					<l>utoljára még fölfénylett a Kőrös -</l>
					<l>s fölrebbentek az éji madarak.</l>
				</lg>
				<p>MÁSODIK RÉSZ,</p>
				<p>melyben a költő megállapítja, hogy a pesti pénz föl nem lelhető, apostoli szegénységét nem szé­gyellvén e szerény műben világgá kürtölni. Őszintén szól egy szegedi anyaszínésznő féltékeny­ségéről, akin csak ezúton sikerült bosszút állania; első könyvének sikertelenségéről, beteg­ségéről, szerelmi kudarcairól, ágyrajárókról, a Magyar Tudományos Akadémiáról stb. stb.</p>
				<p>[PEST]</p>
				<lg>
					<l>A kelenföldi állomáson reggel</l>
					<l>a vonatról egy gyűrött úr lelép.</l>
					<l>Kezébe kis lim-lommal teli táska</l>
					<l>és fölgyűri az übercíherét.</l>
					<l>Nadrágja térdes, mint két rossz vitorla,</l>
					<l>libegve szálldos búsan-szélesen.</l>
					<l>(A vánkos alatt szokta kivasalni,</l>
					<l>mit titkolni szeret szemérmesen.)</l>
				</lg>
				<lg>
					<l>(Irigyeljétek ti, polgári, síma</l>
					<l>szép vánkosok, a költők vánkosát!</l>
					<l>Amelyre súlyos fejük lehanyatlik,</l>
					<l>hol száz világ és száz szél szálldos át.</l>
					<l>Hol forrókeblű, hószín bajadérok</l>
					<l>a férfi mellett fekszenek szüzen;</l>
					<l>hova az élet, a rideg, reális,</l>
					<l>sem erkölcsöt, sem kényszert nem üzen.</l>
					<l>Hol több az álomkép, mint a világi,</l>
					<l>és sokkal több a vágy, mint a falat;</l>
					<l>hol minden ránc egy életút a földön;</l>
					<l>de a költő csak - az égben marad.</l>
					<l>A párna, melyre költő feje hajlik,</l>
					<l>egy darab égbolt, isteni tejút.</l>
					<l>S ha öreg lesz a költő, a pokolba,</l>
					<l>de a vén párna - múzeumba jut!)</l>
					<l>Térdes nadrágja szállt az úti porban,</l>
					<l>gallérja alatt fekete szalag</l>
					<l>keskeny selyemből hosszan és meredten,</l>
					<l>- mint két setét út - kétfelé szalad.</l>
					<l>És kiválasztja, merő kabalából,</l>
					<l>a legzordabb arcú fiákerost;</l>
					<l>a hintóba beugrik fürge lábbal</l>
					<l>s új hódítások felé indul most.</l>
					<l>A nyugalomnak fehér, sűrű, édes</l>
					<l>tejét folyatja a reggeli ég.</l>
					<l>A külvárosi házak ablakából</l>
					<l>kileng a függöny, a berlini kék.</l>
					<l>Kövérkés arcú, kerek szobalányok</l>
					<l>porolórongya vígan integet.</l>
					<l>Nyakukra hull a hajnak gyönge fodra</l>
					<l>s ragyogva fénylik a kis fül megett.</l>
					<l>Egy kis szalónnak habos ablakábul</l>
					<l>egy édes szonatin ütemje száll.</l>
					<l>Egy ház előtt szerelmi randevú van,</l>
					<l>a lány nyakán kígyózva leng a sál.</l>
					<l>Egy divatárusboltnak ajtajában</l>
					<l>a tulajdonos ábrándozva ül.</l>
					<l>És fenn az égen könnyü bárányfelhő,</l>
					<l>mint nászi mennyezet, isteni tüll.</l>
					<l>És mindezek között s alatt gurulva</l>
					<l>halad a gummitalpú, álmatag.</l>
					<l>A fiákeros ostorral suhintgat</l>
					<l>és biztatja a vékony lovakat.</l>
					<l>A pesti tornyok jönnek már feléjük,</l>
					<l>palájuk csillog, mint ömlő higany.</l>
					<l>A hosszú gyárkémények nyugalommal,</l>
					<l>mint öreg bácsik, pipálnak vigan.</l>
					<l>S e fürgén mozgó délelőtti képen</l>
					<l>a Gellérthegynek rajza könnyedén.</l>
					<l>S a fellegvár a felhőknek alatta,</l>
					<l>mint órjás szem alatt egy könnyedény.</l>
					<l>S az Erzsébethíd ünnepélyes íve</l>
					<l>s a Duna ringó, rengő habjai...</l>
					<l>És elkezdődtek egy magyar poéta</l>
					<l>rögös, rajongó pesti napjai.</l>
				</lg>
				<p>[A PÉNZ]</p>
				<lg>
					<l>Megújra Pest!... A nagyszerelmü város!...</l>
					<l>A bezárt ajtók, selymes ablakok.</l>
					<l>A Wertheim-szekrény, amely ki nem nyílik</l>
					<l>annak, aki szemérmesen dadog.</l>
					<l>A tőkepénz kezében aeol-hárfa,</l>
					<l>melynek zenéje felleget szakít;</l>
					<l>s mit meg nem hall a költészet, az árva,</l>
					<l>mely önkörmével tépi húrjait.</l>
					<l>Megújra Pest!... A kupolás, a tornyos,</l>
					<l>az élvezőket csalfán ringató.</l>
					<l>Az illatos, a sminkes és a kormos,</l>
					<l>a szívek alatt lenge hintaló.</l>
					<l>Az olcsó percek és a drága órák</l>
					<l>városa éljen!... Éljen Budapest!...</l>
					<l>Hol oly békén megfér a könnyű lélek,</l>
					<l>és mostohája, a lágy, buta test.</l>
					<l>E szép város még nem szült igaz költőt!</l>
					<l>s költőbül itt még nem lett gazdag úr!</l>
					<l>Itt pénz pörgeti meg az emberöltőt,</l>
					<l>itt nem kell rím, ha a rét tavaszul.</l>
					<l>Ide fiatalurak jönnek, halvány,</l>
					<l>üres szivükkel éhes-vakmerőn;</l>
					<l>s könyökcsapásuk az életutalvány,</l>
					<l>mely pénzzé érik a déli verőn.</l>
					<l>A pénz itten az úr és nem az ember,</l>
					<l>akár darócba jár, akár selyemben.</l>
					<l>S a pénzt pincékben őrzi száz lakat,</l>
					<l>mely költők előtt mind zárva marad.</l>
					<l>Ha pénzt akarsz, hideg közönybe öltözz!</l>
					<l>A szívedet szakítsd ki s vágd a földhöz!</l>
					<l>A hangulat divatja már lejárt;</l>
					<l>a holdfény zsebnek s gyomornak megárt.</l>
					<l>Ha pénzt akarsz, tanuld az egyszereggyet!</l>
					<l>Feledd az istent és a hiszekeggyet!</l>
					<l>Apát, anyát és testvért ne szeress!</l>
					<l>s lészen a kamat majd ezerszeres!</l>
					<l>Gázolj keresztül élőn s holtakon,</l>
					<l>fütyülj a lelkiismeret szavára:</l>
					<l>a legjobb arany s a legjobb falat</l>
					<l>majd így kerül ebédlőd asztalára!</l>
				</lg>
				<lg>
					<l>S ha mindezt tenni, nincs elég erőd,</l>
					<l>kivül maradsz a paloták során te.</l>
					<l>Megaláztatva mindenek előtt,</l>
					<l>a mások büszke pénze sárba ránt le.</l>
					<l>A Lipótváros glaszékesztyüjét</l>
					<l>a karcsú hölgyek szájadba nem mártják.</l>
					<l>És nem szívhatod édes nedüként</l>
					<l>a dús függönyök Treffle-incarnatját.</l>
					<l>Márványlépcsőn nem göngyölít eléd</l>
					<l>vörös szőnyeget a borotvált, mafla,</l>
					<l>aranyzsinóros szemtelen inas,</l>
					<l>ki grófnak képzeli magát kinyalva.</l>
					<l>A Terézváros?... be az sem fogad:</l>
					<l>a demokrata-dölyf is pénztül szaglik.</l>
					<l>Rosszul fest az az Andrássy-uton,</l>
					<l>kinek szive a nyomortul vonaglik.</l>
					<l>A hetedik kerület, - még az is</l>
					<l>előkelőség álarcába süpped.</l>
					<l>Szent Erzsébetnek neve meg nem óv,</l>
					<l>tovább kell menned futva, mindenünnet...</l>
					<l>Hol búba fúl a sötét Ferencváros,</l>
					<l>ott ágyaznak majd neked szűk helyet.</l>
					<l>A garniszállók szégyenlős vidékén,</l>
					<l>ott ebédelhetsz nyugodtan tejet.</l>
					<l>És nézheted szőke varróleánykák</l>
					<l>tüdővészes apadt kis életét,</l>
					<l>akik dalolva hordják a halálnak</l>
					<l>korai, zord, sápadt ítéletét...</l>
				</lg>
				<p>[APOSTOLI SZEGÉNYSÉG]</p>
				<lg>
					<l>Ide jutott a költő Budapesten,</l>
					<l>apostoli szegénység várta őt.</l>
					<l>És az Üllői úton kódorogván,</l>
					<l>remélt és várt egy boldogabb időt.</l>
					<l>Aludt nagyokat, mert hogy dolga nem volt,</l>
					<l>magyar költőkben sűrűn lapozott.</l>
					<l>A lelkesedés lángja melegíté,</l>
					<l>amely szivében dúsan lakozott.</l>
					<l>Az új és bátor magyar szót kereste,</l>
					<l>míg vágyának fehér virága nőtt.</l>
					<l>Erdős Renéet figyelte estelente,</l>
					<l>aki a legszebb nő volt azidőtt.</l>
					<l>A költőnőknek durcás szóvetését</l>
					<l>szerette nézni s titkos bánatát;</l>
					<l>gyümölcsös bódék vidékén tanyázott</l>
					<l>s egy-egy kofánál hitelre talált.</l>
					<l>Bezzeg a szerkesztők nem hiteleztek</l>
					<l>nevére, mely még zöld volt, mint a fű.</l>
					<l>És ő csak nézte a körúti zajban,</l>
					<l>hogy repül a sok gummikerekű...</l>
				</lg>
				<lg>
					<l>És így történt, hogy hált az uccasarkon,</l>
					<l>a kávéházban és hídak alatt.</l>
					<l>Rendőrökkel is volt találkozása,</l>
					<l>de ilyenkor ijedten elszaladt.</l>
					<l>Oly élhetetlen volt, slemilek sarja;</l>
					<l>miért nem állt meg, mondván: itt vagyok!</l>
					<l>Kövezzetek meg s írjátok siromra:</l>
					<l>Ruhája rongyos volt, hát megfagyott!</l>
					<l>Vagy hadd vigyetek tömlöcbe, mert nincsen</l>
					<l>hova nyugtatnom ifjú, bús fejem:</l>
					<l>s míg gazdagok veszekszenek a kincsen,</l>
					<l>addig falat kenyerem nincs nekem!...</l>
					<l>És Pest szöges kereke őt kidobta,</l>
					<l>a rostában a rossz szem fennakadt.</l>
					<l>Beléfáradt a könnyekbe, kinokba</l>
					<l>és a vidékre újra leszaladt.</l>
					<l>Szegedre ment, hol a tanyák vidékén</l>
					<l>még él a ménes és a bor magyar;</l>
					<l>hol annyi ágy van, ahány fáradt ember,</l>
					<l>és enni kap az, ki enni akar.</l>
				</lg>
				<p>[SZEGED]</p>
				<lg>
					<l>A Könyök ucca fogadta magába,</l>
					<l>mely szűk volt, mint egy kisgyerektopán.</l>
					<l>Egy üres telek bámult ablakába,</l>
					<l>vigasztalanul, szürkén, ostobán.</l>
					<l>De izgató volt az új perspektíva</l>
					<l>s mindég az kell, mi új és izgató. -</l>
					<l>És jött megint egy nő: az öreg díva,</l>
					<l>(blazírt, sovány, nem nagyon bíztató).</l>
					<l>Anyákat játszott, néha nagyanyákat</l>
					<l>és fisztulázva mondta szerepét;</l>
					<l>a költő az anyát szerette benne,</l>
					<l>a díva benne - tán a gyerekét.</l>
					<l>S ha verset írt a költő karcsú nőről,</l>
					<l>és ifjúról, ki liljommal rokon:</l>
					<l>csúf görcs szaladt át az anyaszínésznőn,</l>
					<l>mint őszi vihar régi romokon...</l>
					<l>Ettől fogva a szent és sérthetetlen</l>
					<l>anyaságot a költő megveté;</l>
					<l>és vágyakozó ihletével fordult</l>
					<l>a gyermeklányok világa felé.</l>
					<l>És innen van, hogy versei özönjét</l>
					<l>imádattal fogadták ifjú nők;</l>
					<l>a verseit imádták és kívánták -</l>
					<l>de ritkábban kívánták - sajnos - őt.</l>
					<l>És odalett a lázas fiatalság,</l>
					<l>a homlokon keresztül ránc szaladt.</l>
					<l>A fekete haj sűrü üstökében</l>
					<l>már megpillantott ezüst szálakat.</l>
					<l>Nevét a nyomdafesték már kirágta,</l>
					<l>a bútól égett rajta szent zománc.</l>
					<l>S hogy homlokán a redők szaporodtak,</l>
					<l>úgy kopott le szivéről mind a ránc...</l>
				</lg>
				<lg>
					<l>S rossz idején sok megcsalattatásnak,</l>
					<l>míg kábultan járt ezer maskarát,</l>
					<l>tán isteni kegyből, vigasztalásnak,</l>
					<l>szent berkek felől jött egy jóbarát;</l>
					<l>kit angyali derűnek szelíd szárnya</l>
					<l>a művészet szent fénykörébe vitt:</l>
					<l>a nagy színészt ismerte ő meg akkor,</l>
					<l>a gyöngybeszédű mestert, Nyárait!</l>
					<l>Ki oly emléket hagyott, mint a szobrok,</l>
					<l>maga után, ahova egyszer állt.</l>
					<l>Ma Gringoire-ban hulltak érte könnyek,</l>
					<l>holnap már operettben excellált.</l>
					<l>A meghajlásnak ő volt a királya,</l>
					<l>és csurgó méz volt ajkán a mosoly.</l>
					<l>Ha énekelt, a lelket úgy üdíté,</l>
					<l>mint jó eső, ha virágot locsol.</l>
					<l>A haját a la Beethoven viselte,</l>
					<l>mely sűrűn hullt le csillag-balszemén.</l>
					<l>A bort sehogyse bírta, de szokásból</l>
					<l>csak azért is eliddogált szegény.</l>
					<l>Bizony fázékony volt már őkigyelme,</l>
					<l>és éccakázni nem nagyon tudott.</l>
					<l>És télen át is félcipőbe sétált,</l>
					<l>amelybe nyáron is vattát dugott.</l>
					<l>Ő maga volt a szív, mely nyitva dobban</l>
					<l>(oly jó tudnom, hogy ott élt, ahol én!)</l>
					<l>Ó volt a művész, aki talpig ember,</l>
					<l>a könnyelmű, az utolsó bohém!</l>
				</lg>
				<lg>
					<l>És összementek lakni egyszobába,</l>
					<l>közös volt minden: a ruhák s a nők.</l>
					<l>Ma összevesztek, holnap csókolóztak -</l>
					<l>oly bogarasak, furcsák voltak ők.</l>
					<l>Valamely misztikus anyagból készült,</l>
					<l>- mi őket összetartotta - a szál;</l>
					<l>úgy bajlódott vélük, mint két gyerekkel,</l>
					<l>a háziasszony: jó Simon Rozál,</l>
					<l>aki tipegve főzött vacsorákat:</l>
					<l>mákosmetéltet, csirkepaprikást. -</l>
					<l>(Még azon szent lelkek közül való volt,</l>
					<l>kik nem tanultak olvasást, irást.)</l>
				</lg>
				<lg>
					<l>A két művész így élt egy kis szobában,</l>
					<l>hol olajként fénylett a politúr.</l>
					<l>Egy pohárszéken pár rajz, kedves arckép,</l>
					<l>egy öreg, kopott sárga “kasztni” túl.</l>
					<l>Egy asztalon a könyvek összevissza,</l>
					<l>mint el nem készült bábeli torony.</l>
					<l>S ők lázasan az ablakhoz szaladtak,</l>
					<l>ha egy nő ment el a túlsó soron...</l>
				</lg>
				<p>[AZ ELSŐ KÖNYV]</p>
				<lg>
					<l>Itt már a költő úgy élt, mint egy polgár:</l>
					<l>aludt, ebédelt s mindég vacsorált.</l>
					<l>Esténkint eljárogatott a “Kass”-ba,</l>
					<l>hol megírt nem egy ünnepi chorált.</l>
					<l>Már együtt volt néki vagy ötszáz verse,</l>
					<l>mit két kemény tábla közt őrizett;</l>
					<l>ezekkel úgy kérkedett néhanapján,</l>
					<l>mint viszonyaival egy fő-grizett.</l>
					<l>És testére szabott ruhái voltak,</l>
					<l>mikért havonta híven fizetett:</l>
					<l>így életének, íme, rangja, súlya</l>
					<l>és nyárspolgári langyos íze lett.</l>
					<l>Volt egy ruhája... galambszürke homszpőn!</l>
					<l>mily gyerekes örömmel bújt belé...</l>
					<l>S hogy - nyár utolja felé - esti nyolc lőn,</l>
					<l>ábrándosan ment a korzó felé.</l>
					<l>Nevét a lányok akkor már susogták,</l>
					<l>kapott már nehány titkos levelet.</l>
					<l>És büszke volt, ha köszöntgetés közben</l>
					<l>megcsapta egy forró lánylehellet.</l>
					<l>Így született meg első verseskönyve.</l>
					<l>(A kiadója, ő már rég halott.)</l>
					<l>A honoráriumról szó se essék.</l>
					<l>A költő végre nyugton alhatott.</l>
					<l>A “Dél van” Pestre is elvitte hírét,</l>
					<l>és Pest volt minden, ott más szél forog...</l>
					<l>... S egy hét mulva az összes élclapokban</l>
					<l>kigúnyolták a “litterátorok”.</l>
					<l>Megírták róla azt, hogy érthetetlen,</l>
					<l>hogy butasága szinte már bravúr!</l>
					<l>Hogy semmi más, csak lézengő, siralmas</l>
					<l>és nyögdécselve síró trubadúr.</l>
					<l>S akik őt érthetetlennek találták,</l>
					<l>oly jól megértették őt, hogy ma már</l>
					<l>utánozzák szorgosan nyakra-főre,</l>
					<l>a sok rossz lében rossz pakfong-kanál...</l>
					<l>Egész iskola lett a ritmusából;</l>
					<l>ő vérrel írt, - téntával amazok.</l>
					<l>Ő költő lett, poéta a javából!</l>
					<l>Ők - egészséges pesti kamaszok...</l>
				</lg>
				<p>*</p>
				<lg>
					<l>Akkor is az volt már a magyar szellem</l>
					<l>az irodalmi kritika terén,</l>
					<l>mely végigvág az igaz író művén,</l>
					<l>de hasraesik egy miniszterén.</l>
					<l>A hatalom volt tollat irányító,</l>
					<l>mit feltétlen akceptál a magyar.</l>
					<l>(Illő tisztelet nehány kivételnek,</l>
					<l>ki nívót és nem stallumot akar.)</l>
					<l>Nálunk azokból csinálnak poétát,</l>
					<l>kik már semmi egyébre nem valók.</l>
					<l>S kik új vérükből új szikrát csiholnak,</l>
					<l>azok zsonglőrök, szélhámos csalók.</l>
					<l>A nagybácsik s az unokatestvérek</l>
					<l>tálalják egymást csemege gyanánt,</l>
					<l>mint ciceróval szedett hirdetések</l>
					<l>a disznózsírt, a szappant, a banánt.</l>
					<l>S folyik a dévaj, kacér csereüzlet:</l>
					<l>ez pénzt ád, az meg pléhet fémjelez.</l>
					<l>Csak annak váltják be nevét aranyra,</l>
					<l>ki szerkesztő urakkal éjjelez...</l>
					<l>De - messze volt a költő Budapesttől,</l>
					<l>hol élőt s holtakat dicsérnek - és</l>
					<l>hol komolyan folyik az irodalmi</l>
					<l>magyar szemmértékhitelesités.</l>
					<l>S bár a szerkesztők között híve nem volt,</l>
					<l>mégis megindult két szál pesti toll,</l>
					<l>két látva néző embernek kezében,</l>
					<l>kik nem bánták azt, hogy más mit papol.</l>
					<l>Nevüket már az emlék bársonyára</l>
					<l>kemény betűkkel rótta föl a hír:</l>
					<l>az egyik Kosztolányi volt, a költő,</l>
					<l>másik Karinthy, ki vésővel ír.</l>
					<l>Hogy a “Dél van”-ról mi volt véleményük</l>
					<l>pár - komoly szókkal beírt - oldalon,</l>
					<l>azt nem írom le ide, inkább szívem</l>
					<l>dús aranykeretébe foglalom.</l>
					<l>Nem ismerték ők a vidéki költőt,</l>
					<l>ki messzi járt, tiszai partokon.</l>
					<l>Csak a rímek dróttalan táviróján</l>
					<l>beszéltek véle égi hangokon.</l>
				</lg>
				<p>[KÓRHÁZ]</p>
				<lg>
					<l>A költővel a világ egyet fordult</l>
					<l>(mert verseskönyvért nincsen kegyelem!)</l>
					<l>Még este száján bor patakja csordult</l>
					<l>s már vérbe feküdt másnap reggelen.</l>
					<l>A gyomra szakadt bizony ki szegénynek,</l>
					<l>a gyomra, mely oly sűrűn volt üres.</l>
					<l>Most már hiába volt néki mit enni -</l>
					<l>Bosszúállásban a sors oly ügyes!!</l>
					<l>Fölkapták őt, mentőkocsiba lökték,</l>
					<l>kórházba vitték, hol soká feküdt.</l>
					<l>Magára hagyták, ő is úgy akarta;</l>
					<l>ott pókháló belepte, por takarta,</l>
					<l>mint egy megrepedt, régi hegedűt...</l>
				</lg>
				<p>*</p>
				<lg>
					<l>... Szép mustillatú és vörhenyes ősz volt,</l>
					<l>mikor a költő lábra állhatott.</l>
					<l>A szép világban csalódva fogadták,</l>
					<l>azt hitték róla rég, hogy már halott.</l>
					<l>Kis verseskönyvét hóna alá csapta</l>
					<l>s - agyő: polgári élet! és Szeged!...</l>
					<l>És - isten tudja, most már hányadikszor -</l>
					<l>újra próbált egy szebb, új életet.</l>
				</lg>
				<p>[PESTI RITMUSOK]</p>
				<lg>
					<l>Fönt Budapesten sárga volt a flaszter,</l>
					<l>már kopaszodtak a körúti fák.</l>
					<l>A beteg költőt megcsapta a szellő,</l>
					<l>a sok-sok kedves pesti furcsaság:</l>
					<l>a teli utca, a szép női lábak,</l>
					<l>minőket látni másutt nem lehet.</l>
					<l>És megtanult most újra bölcsen járni,</l>
					<l>lábujjhegyen a női nem megett.</l>
					<l>Enni szerette volna, megharapni</l>
					<l>a véletlen megtalált életet.</l>
					<l>És nagy szerelmet, szépet, újat kapni,</l>
					<l>amely nélkül ő sosem élhetett.</l>
					<l>S ahogy kereste, hipochonder-módra,</l>
					<l>hiszékeny fejjel évrül-évre már, -</l>
				</lg>
				<lg>
					<l>újat talált, de nem tudta feledni</l>
					<l>a régit, melyet elsodort az ár...</l>
					<l>Első szerelmek ifjú trombitása,</l>
					<l>napkeltének fehér lovagja volt.</l>
					<l>S az élet köde mindég odatolta,</l>
					<l>hol rőt fátyolok közt már állt a hold.</l>
					<l>Mindég elkésett, babrálván az emlék</l>
					<l>mély dobozában hervadt lomokon.</l>
					<l>És várúrként akart fennen lakozni,</l>
					<l>míg vermet ásott laza homokon.</l>
					<l>S a kávéházak terasszán sötétlő</l>
					<l>barbár alakját megszívta a gond.</l>
					<l>A kávéház lett a háló s ebédlő</l>
					<l>és ő maga egy elhervadt bolond.</l>
					<l>Úgy járt oda, mint mások hivatalba,</l>
					<l>ott dolgozott, s dobogta ritmusát.</l>
					<l>Egy messzi élet mélyét írta dalba,</l>
					<l>megrázván lelke sötét ciprusát.</l>
					<l>És pénzért kelle menni a lapokhoz,</l>
					<l>könnyet aranyra kelle váltani...</l>
					<l>... Be jó néki, hogy egyszerű zsidó volt</l>
					<l>s nem előkelő lovag, máltai!</l>
				</lg>
				<lg>
					<l>Már heteken át jár a pesti uccán,</l>
					<l>míg egy napon őt mégis meglelék.</l>
					<l>A József körút aszfaltján kifáradt,</l>
					<l>s a Baross-kávéházba ment be épp.</l>
					<l>Az asztaloknál jó nyárspolgárokból</l>
					<l>tarkán libegő bokréta hevert;</l>
					<l>odébb egy tanárképű ifju ember</l>
					<l>épp egy játszma piké-kártyát kevert.</l>
					<l>Az ujságosfiúk meg úgy rohantak,</l>
					<l>mint véres karddal szoktak hajdanán.</l>
					<l>A kasszában búsongott a kasszírnő,</l>
					<l>egy álmosarcú, szelíd-fajta lány.</l>
					<l>S a hátsó fronton, egy sötét sarokban,</l>
					<l>ott ült egy ifjú, acélos, mokány:</l>
					<l>kabátja lüszter s kissé szembetűnő</l>
					<l>világosság ült széles homlokán.</l>
					<l>Az öltözéke nem nagy gondra valló,</l>
					<l>de némi fölényesség ült szemén.</l>
					<l>Már régen volt. De sötét vasbotjára</l>
					<l>s hajlott állára jól emlékszem én.</l>
					<l>Furább arc sosem volt még Budapesten</l>
					<l>(megtámaszkodván úgy féloldalon)</l>
					<l>- Karinthy ő, az ifjú mókamester!...</l>
					<l>így szólt a főúr bajusza alól.</l>
					<l>Azóta nagyot nőtt e szárnyas ember</l>
					<l>és minden nagyra méltán hivatott.</l>
					<l>Kreált egy új szatírairodalmat,</l>
					<l>mint nagy szabók valami divatot.</l>
					<l>Már levitézlett szerkesztő volt akkor,</l>
					<l>meghalni látta az élces “Izé”-t.</l>
					<l>Húszéves fővel mellre szippantotta</l>
					<l>a magyar irodalom bús izét.</l>
					<l>Öreg irókkal vette fel a versenyt,</l>
					<l>kik két kézzel cibálják tollukat.</l>
					<l>És ünnep volt, ha karcsú szép betűkkel</l>
					<l>valamit hozott tőle a “Nyugat”.</l>
				</lg>
				<p>[ÚJ MAGYAR IRODALOM]</p>
				<lg>
					<l>S új hangra gyúltak ki a pesti viskók,</l>
					<l>ki kellett tárni ajtót, ablakot.</l>
					<l>Avítt szemeknek arra kelle nézni,</l>
					<l>amerre a megifjult nap lakott.</l>
					<l>Új irodalom bontotta virágját,</l>
					<l>mely rózsát, rongyot a nevén nevez.</l>
					<l>Az Igazságnak szava volt az “Új”-ság,</l>
					<l>amely nyugati szeleken evez.</l>
				</lg>
				<lg>
					<l>És dicsfényét az Akadémiának</l>
					<l>egy reflektornak fénye fogta meg;</l>
					<l>végigtörülte és jól megcibálta -</l>
					<l>tüsszögtek belé a “nagy”-emberek.</l>
					<l>Pipájuk hamvát szelíden kiverték</l>
					<l>és összenéztek, sandán, csámcsogón;</l>
					<l>s tovább aludtak, fejük lehanyatlott,</l>
					<l>hisz oly nehezek voltak, mint az ón.</l>
					<l>Aztán nyugodtan tovább álmodoztak,</l>
					<l>(mert álomban az ember nem veszít;)</l>
					<l>és aludtak. És hogyha meg nem haltak,</l>
					<l>akkor talán még ma is ezt teszik!</l>
					<l>Innen van az, hogy útas, aki Pestet</l>
					<l>megnézni jössz, ahogy már ez szokás,</l>
					<l>a Dunaparton gyanútlanul járván,</l>
					<l>füled megüti egy mély hortyogás.</l>
					<l>Furcsa bogárkák szundikálnak ottan,</l>
					<l>a szürkeségnek bárgyú ütemén:</l>
					<l>a Tudományos Akadémiában</l>
					<l>ott van a Magyar Rovargyüjtemény!</l>
					<l>Egy kacskaringós gombostűre szúrva,</l>
					<l>a Stylusbolhát itten láthatod,</l>
					<l>kit dicső nagyjainknak örök-vemhes</l>
					<l>egyénisége mélyen áthatott.</l>
					<l>S az ünnepélyes terem, az is ott van</l>
					<l>és abban a Petőfi-Társaság;</l>
					<l>hol díszmagyarba búvik a középszer,</l>
					<l>melynek nem árt a magyar árvaság!</l>
					<l>Hol tönkreteszik a Petőfi-kultuszt</l>
					<l>kis dilettánsok avas betüi;</l>
					<l>agyukba tinta, elegáns zsebükben</l>
					<l>egy rímszótár s egy ritmus-etüi...</l>
					<l>A Vigyázó-díjban is ők a döntők,</l>
					<l>melyre magam is pályáztam idén;</l>
					<l>s Nadányi-szaktárs kapta meg a díjat,</l>
					<l>berobogván egy ifjú venyigén.</l>
					<l>Gazember lennék, hogyha irigyelném,</l>
					<l>sőt üdvözlöm az ifjú kollegát;</l>
					<l>ki a gyümölcsöskertek illatából</l>
					<l>büszke babérligetbe kullog át.</l>
					<l>Én megmaradok koszorútlan fővel,</l>
					<l>tán puhább lesz így örök fekhelyem.</l>
					<l>De Petőfit csak Társasága nélkül,</l>
					<l>a babért meg csak babba kedvelem!</l>
				</lg>
				<lg>
					<l>És felborult a kopott régi mérleg,</l>
					<l>mellyel mérték a hetilapokat.</l>
					<l>S jött új szem, új száj s új toll is tömérdek,</l>
					<l>mely meztelen szíveket tapogat.</l>
					<l>És új kritika és új életelvek,</l>
					<l>és új szempontok, új magyar irány.</l>
					<l>S az új nevekből új díszkert virágzott,</l>
					<l>a régi rónaságon új virány!</l>
					<l>Egy zsidó úr, a hórihorgas báró,</l>
					<l>magyar betűért tűzbe menni kész;</l>
					<l>szívét s agyát új hangoknak kitáró,</l>
					<l>nyugati szélben bátor tengerész.</l>
					<l>Ki atyjától nemcsak aranyja halmát,</l>
					<l>de fajtáját is készen kapta meg.</l>
					<l>És nemcsak úri pezsgőt tudott inni,</l>
					<l>de könnyet is, mely félénken remeg.</l>
					<l>S akinek ujja, a fínom, a kékes</l>
					<l>nemcsak a tallér dobásához ért,</l>
					<l>de hogyha tollhoz nyúl, a szava ékes,</l>
					<l>s nemcsak búzát arat: ha kell, babért.</l>
					<l>De nem születtek ők a zöld babérra,</l>
					<l>csak munkára, mely szent és végtelen.</l>
					<l>Hogy tiszta légyen, mi ködös volt eddig:</l>
					<l>az igazság, a szó, az értelem!</l>
					<l>És Ignotus, a fínom magyar költő,</l>
					<l>egy egész kornak zengő taktusa!</l>
					<l>Az ő szaván vidult egy emberöltő,</l>
					<l>melynek sora csak harc volt, csak tusa.</l>
					<l>Vegyétek elő könyveit s betűzvén,</l>
					<l>a bölcs sorok közt lesz a jutalom.</l>
					<l>Majd elárvult szivetek fel-feléled</l>
					<l>a sok-sok hipnotikus futamon.</l>
					<l>... Hogy honnan jön?... kérdjék irodalmárok.</l>
					<l>Hogy hova megy?... S a lépte meddig ér?</l>
					<l>Majd mély nyomai elárulják egykor</l>
					<l>s az ifjúság, mely tőle inni kér!...</l>
				</lg>
				<p>*</p>
				<lg>
					<l>Ily férfiak, (kinőve egy hatalmas,</l>
					<l>szent ágból) jártak Pesten akkoron;</l>
					<l>hol könnyek szálltak a költő szemébe</l>
					<l>s a könnyek mellé tódult a korom.</l>
					<l>Ó, nem tudott ő sehogysem megélni,</l>
					<l>- a borús lírát itt nem kedvelik. -</l>
					<l>És hogy a pénzt magához csalogassa,</l>
					<l>amelyből még halálra sem telik:</l>
					<l>humoristának állt be, vidám kuplét</l>
					<l>és bökverseket kezdett gyártani;</l>
					<l>és sötét tollát most már a szívébe</l>
					<l>sokkal mélyebbre kezdte mártani.</l>
					<l>S a Borsszem Jankóhoz vitte el őket,</l>
					<l>hol hullottak az ezüstkoronák;</l>
					<l>Nikitáról, vagy a női divatról</l>
					<l>élcelvén nehány kurta soron át.</l>
					<l>S a szerkesztővel, a dallamos lelkű</l>
					<l>költővel ő sűrűn vitatkozott</l>
					<l>a bomlott, sivár magyar viszonyokról -</l>
					<l>s Molnár leült - és utalványozott...</l>
					<l>Ezek a pénzek ó, be nagyon sokszor</l>
					<l>mentették őt meg vacsoraidőn,</l>
					<l>mikor leült a vendéglősarokban</l>
					<l>és lakmározott egy adag tüdőn...</l>
					<l>És lassanként leszakadt a ruhája,</l>
					<l>hogy szégyen volt az uccán járnia.</l>
					<l>Ó, mennyire sajnálom ma is őtet!</l>
					<l>Mily nehéz volt sorsát kivárnia!</l>
					<l>Ha akkor elhull a sok éhezéstül:</l>
					<l>be kár lett volna érte, ó, mi kár!</l>
					<l>Ki feküdnék most be az ingyen-sírba,</l>
					<l>mely számára ma, remélem, kijár?</l>
					<l>S ki arcára tennék a Múzeumban</l>
					<l>helyette most a Jókai-lepelt?...</l>
					<l>... Egy tisztánlátóbb kor lesz mondhatója:</l>
					<l>a magyar költők közt ő volt a gólya,</l>
					<l>ki a siralmak házán kelepelt.</l>
					<l>Úgy állta a sok csapást, mint a répa,</l>
					<l>kissé meggörbült, mély lett a szeme.</l>
					<l>Kis sanszónokat írt a kabaréba,</l>
					<l>jól csattogott a Heidelberg-zene.</l>
					<l>Egy-egy dalért már ötven koronával</l>
					<l>fizették meg a tollát, ó, egek!</l>
					<l>Most már elhitte maga is, hogy “író”,</l>
					<l>s repültek véle égi fellegek.</l>
				</lg>
				<p>[NŐK]</p>
				<lg>
					<l>A pesti napon kezdett fölüdülni;</l>
					<l>már a Körúton vett ki új szobát.</l>
					<l>De nagy tengerek választották széjjel</l>
					<l>őt és mogorva szobaasszonyát.</l>
					<l>Mert, bár különbejáró volt az ajtó,</l>
					<l>túlmorális volt a vén nénike.</l>
					<l>S az ifjú hölgyek lelkesült csapatja</l>
					<l>inyére bizony nem volt nékie.</l>
					<l>Úgy járt haza, mint idegenbe tolvaj</l>
					<l>(szinte zsebében vitt nőket haza,</l>
					<l>itt, Pesten, hol nőinkről azt regélik,</l>
					<l>hogy erkölcsük egy kissé túllaza.)</l>
					<l>Ezért volt néki harminckét lakása!</l>
					<l>Tíz év alatt harminckét szép lakás!</l>
					<l>S hurcolkodáskor mind-mind úgy égette,</l>
					<l>mint gonosztévőt a máglyarakás...</l>
				</lg>
				<p>[ORFEUM]</p>
				<lg>
					<l>Eljárogatott az orfeumokba,</l>
					<l>italos nőket tág szemmel csodált.</l>
					<l>Krúdy Gyulát is sűrűn látta itten,</l>
					<l>ki éjjente szólóba iddogált.</l>
					<l>A magyar úrnak elszalajtott kedvét,</l>
					<l>sötét szobrát lehetett látni ott.</l>
					<l>Ahogy naponta, talpig feketében</l>
					<l>durcás ajkával konokul ivott.</l>
					<l>Még akkor talán ő maga se tudta,</l>
					<l>hogy a magyar Szindbád, ki ott iszik.</l>
					<l>Néha egy bókot hullajtott a nőknek</l>
					<l>és egyhelyben ült reggeli tizig.</l>
					<l>S hogy unalmas ne légyen így az élet,</l>
					<l>s hogy ne érezzen semmiben hiányt:</l>
					<l>megfricskázott - csak amúgy két pohár közt</l>
					<l>egy pincért, vagy egy huszárkapitányt.</l>
					<l>Aztán leült, vásárolt pár virágot</l>
					<l>s egy hölgynek küldé késő éccakán.</l>
					<l>A “Napló”-nak megírt egy új novellát,</l>
					<l>melyben rezeda nyílt... s szaladt a szán...</l>
					<l>magával vivén egy italos ifjút</l>
					<l>kit orráig takart a drága prém;</l>
					<l>s a szán szaladt a szikrafényű hóban,</l>
					<l>míg csókok vártak rá egy fogadóban,</l>
					<l>meleg kemence hasas peremén...</l>
				</lg>
				<p>[REGGEL A KÖRÚTON]</p>
				<lg>
					<l>Az akkori Pest jól ismerte őtet,</l>
					<l>a bús költőt, a jelentéktelent.</l>
					<l>Kivált a Körút, ahol reggelenként</l>
					<l>álmosan és gyűrötten megjelent.</l>
					<l>Ott nézte a kis hivatalnoklányok</l>
					<l>sietős útját, árva életét:</l>
					<l>egyik útközben tűzi meg a kontyát,</l>
					<l>a másik rossz cipőbe félve lép;</l>
					<l>a harmadik harisnyát igazítgat</l>
					<l>egy kapu alatt mélyre görnyedőn; -</l>
					<l>míg átellenben egyik könyvesboltban</l>
					<l>most szalad föl rekedten a redőny.</l>
					<l>És úgy sajnálta őket, látva ferde</l>
					<l>és széttaposott sarkuk bús nyomát.</l>
					<l>Cigarettája hamuját leverte</l>
					<l>s tovább ballagott a körúton át.</l>
					<l>S a Dohány ucca sarkán a New-Yorkba</l>
					<l>ment reggelizni teát és vajat.</l>
					<l>A rum violaszínű lánggal égett</l>
					<l>s alatta sűrü kék szirup maradt.</l>
					<l>És akkor arra gondolt, hogy az élet</l>
					<l>csak fel-felcsapó lángjaiba szép!</l>
					<l>Mi alul van, azt szürke víz elönti</l>
					<l>s ki alul van, nem üthet sose szét...</l>
					<l>Akkor még azt hitte, hogy egy betűben</l>
					<l>száz malomkőnél több erő tüzel...</l>
					<l>Ma tudja már, hogy liszt kell a gyomornak,</l>
					<l>mely rossz viszonyban áll a betüvel!</l>
				</lg>
				<lg>
					<l>Ahány napilap megjelenik Pesten,</l>
					<l>a pincérrel mind elhozatta most.</l>
					<l>Az asztalán toronnyá nőtt az ujság,</l>
					<l>kezébe vett egy istenest-papost;</l>
					<l>látott benne alleluját és áment,</l>
					<l>közben felekezeti mardosást.</l>
					<l>Egy vakbuzgó toll a zsidókra ráment</l>
					<l>és tartott nagypénteki nagymosást.</l>
					<l>Egy másik lapba meg a forditottja:</l>
					<l>megbotránkozás, amely vért kíván...</l>
					<l>S ő szívdobogva nézte ezt a versenyt,</l>
					<l>kihűlt teáját csöndesen iván.</l>
					<l>Egy másik újság kéjjel dorongolta</l>
					<l>a szociális szakszervezetet.</l>
					<l>A harmadik pedig egy színésznőre</l>
					<l>köpött nagyszájjal epét s ecetet.</l>
					<l>És mind sötétebb lett a nyomdafesték,</l>
					<l>pokollá nőtt a nagy papírhalom.</l>
					<l>A szívét itt senkinek nem keresték,</l>
					<l>senki számára nem volt irgalom!</l>
					<l>S a költő - mert a költők oly naívak -</l>
					<l>tovább lapozva, verset keresett;</l>
					<l>(amely cikk nálunk, amint tudni illik,</l>
					<l>nem valami lámpással keresett.)</l>
					<l>És nagy keresés után lelt is végre</l>
					<l>Krüzselyi Erzsitől egyet, - belül,</l>
					<l>a vízállás szelid rovatja mellett,</l>
					<l>mert ott a költő pénzbe nem kerül.</l>
					<l>És, bár e fürgetollú, szíves hölgyet</l>
					<l>irígyelni eszébe nem jutott:</l>
					<l>a vers-rovathoz érve, megriadtan</l>
					<l>a kávéházból mindég kifutott.</l>
					<l>S megértette a magyar zsurnalisztát,</l>
					<l>ki elbú, amíg mások látszanak.</l>
					<l>Ki az izetlen, száradt nyelvre ízt ád,</l>
					<l>míg vállain mások virágzanak.</l>
					<l>A zsurnalisztát, ki szemét pirosra,</l>
					<l>agyát sötétre írni kénytelen;</l>
					<l>míg ügyelni kell szabad-ra, tilos-ra,</l>
					<l>a multja bús, jövője fénytelen.</l>
					<l>Minisztert kéne mindjéből csinálni,</l>
					<l>mire fáradtan megöregszenek!</l>
					<l>Avagy becsukni őket, mert halálig</l>
					<l>csak a buták javán törekszenek!</l>
				</lg>
				<p>[ÁGYRAJÁRÓK KÖZÖTT]</p>
				<lg>
					<l>S a Körúttól megundorodva végleg,</l>
					<l>ahol oly tisztán látta a gyomot,</l>
					<l>nekivágott a felső faluvégnek,</l>
					<l>ahol remélt még néhány liljomot.</l>
					<l>A földet most már nagyon megutálta,</l>
					<l>(a földszintnél tán jobb lesz odafent...)</l>
					<l>S egy emeleti csöndes kis szobába,</l>
					<l>a Baross-utca harminchatba ment.</l>
					<l>Ahol nem járta már különbejárat,</l>
					<l>de volt kisgyermek, aki egyre sírt.</l>
					<l>Itt született a vers az Emeletről,</l>
					<l>mit oly szeretettel a “Hét”-nek írt.</l>
					<l>Egy mély szobán kellett keresztüljárni, -</l>
					<l>hol egymás hátán állt az ágy tunyán.</l>
					<l>Hált ottan pincér, éjjeli kaszírnő,</l>
					<l>színész meg ügynök, hortyogván csunyán.</l>
					<l>A költő mindég lábujjhegyen ment át,</l>
					<l>az alvókat tisztelte szörnyen ő.</l>
					<l>Míg egy napon jött egy új ágyrajáró:</l>
					<l>egy marconatermetű tőrnyelő.</l>
					<l>Ahányszor lépett, mindég megriadtunk,</l>
					<l>hidegtül rezgett szívünkön a bőr.</l>
					<l>Oly kísértetien sziszegett benne</l>
					<l>valami; tán a frissen nyelt vitőr.</l>
					<l>Szeszélyes volt e furcsaétkű ember,</l>
					<l>mindenkit útált és megátkozott.</l>
					<l>És - öndicsekvés nélkül légyen mondva -</l>
					<l>csupán a költővel barátkozott.</l>
					<l>Kis kölcsönöket fogadott el tőle</l>
					<l>(mert jómódú embernek hitte őt.)</l>
					<l>S néha sétálni küldte a poétát,</l>
					<l>míg az ő szobájába vitt be nőt...</l>
				</lg>
				<lg>
					<l>És egy napon egy detektív kereste,</l>
					<l>(a lépcsőkön még várt két zord alak;)</l>
					<l>és ahogy vitték, tőralakú árnyát</l>
					<l>csúcsosan verték vissza a falak.</l>
					<l>... Azon az éjjen senkisem aludt el,</l>
					<l>remegtek, hogy tán mégis visszajő.</l>
					<l>Azóta már az isten tudja, melyik</l>
					<l>lebujnak sötét nedvét issza ő.</l>
				</lg>
				<p>[EGY SZŐKE]</p>
				<lg>
					<l>És meddőségben telt el néhány hónap;</l>
					<l>hogy miből élt a költő: nem tudom.</l>
					<l>Hátat fordíta minden rossznak, jónak,</l>
					<l>a balsors olajával kent uton.</l>
					<l>Egy apró kabarészínésznő szőke</l>
					<l>haját csavarta ujjai köré -</l>
					<l>s a magányosság öröknek szánt mécsét</l>
					<l>alvajáró kezekkel széttöré.</l>
					<l>Igénytelen kis nő volt, szája szélén</l>
					<l>egy melankólikus fanyar vonás.</l>
					<l>A költő szeme megakadt szegénykén,</l>
					<l>mert ez a költőknél is így szokás.</l>
					<l>Éjfélig a művészet csarnokában</l>
					<l>volt mindennap ez apró nőszemély.</l>
					<l>S hogy a költőnek tiszta inge légyen,</l>
					<l>inget mosott hajnalig ő szegény.</l>
					<l>És kora reggel próbára rohant el,</l>
					<l>majd ruhát varrt és szerepet tanult;</l>
					<l>a nyugalom szent virága fakadt ki</l>
					<l>és béke lengett ott, ahova nyúlt.</l>
					<l>Nem ettek néha hónapokon által,</l>
					<l>nem láttam sose nőt, oly légiest!</l>
					<l>Már úgy ragyogott s úgy szállott libegve,</l>
					<l>akár egy tisztafényű égitest.</l>
					<l>És hogy nem volt mit enni, válni kellett,</l>
					<l>mert tőszomszédok a szív s a gyomor.</l>
					<l>S a szív, ha bármily tele van, nem adhat</l>
					<l>belőle a gyomornak... S ez nyomor!</l>
					<l>És ellenére a régi szokásnak,</l>
					<l>hogy szétmentek: egyetlen könny se hullt.</l>
					<l>Az emlék gödrén sírt szelíden ástak -</l>
					<l>abban virágzik most a szőke mult.</l>
				</lg>
				<p>[ALBUM]</p>
				<lg>
					<l>A lelkében a költő féltve őriz</l>
					<l>egy nem hervadható albumlapot;</l>
					<l>amelyen egy asszonyiasan durcás</l>
					<l>lágy férfiarc aranyhelyet kapott.</l>
					<l>Az életének gyöngyházalbumából</l>
					<l>van kiszakítva ez a drága lap;</l>
					<l>rajt az alak szép enyhe kék szinekkel</l>
					<l>s a hónak szűz szinével az alap.</l>
					<l>Puhás kezét mindég ökölbe tartja</l>
					<l>s tán életében sohasem ütött.</l>
					<l>Mindég cik-cakkos életének partja,</l>
					<l>elektromos a lelke, túlfűtött.</l>
					<l>Mutatóujján arany pecsétgyűrű,</l>
					<l>benn “K. D.” széthullt aranypor helyén.</l>
					<l>Szelíd remekbe nőtt a Kosztolányi</l>
					<l>ősök nemes, higgadt, édes tején.</l>
					<l>A Bácskából hozott dúsan magával</l>
					<l>szópárfőmöt s izgékony, sűrü vért.</l>
					<l>És őszi estén meg tudott bomolni</l>
					<l>egy celluloid női fésüért.</l>
					<l>A rímein áfonya-fanyar lé folyt</l>
					<l>s alélt szavakkal járkált vemhesen.</l>
					<l>A rothadást szerette és a tébolyt,</l>
					<l>mely úgy sikít, mint szél az Alpesen.</l>
					<l>Négy fal között a lélekárnyvetítést</l>
					<l>űzé, e zöldes fényű mágiát;</l>
					<l>a kisgyermek panaszait dalolta,</l>
					<l>mint görcsös álmot, részeg mániát.</l>
					<l>Magas gallérján zöldszín buja selymet</l>
					<l>viselt, mit ferdén kötve szeretett;</l>
					<l>az élet almáját dalolva ette</l>
					<l>és megcukrozott minden szeletet.</l>
					<l>Voltak idők, hogy olyan közel voltunk,</l>
					<l>hogy egymás könnyét tagadtuk le már...</l>
					<l>És vitatkoztunk öreg, rossz irókrul,</l>
					<l>akiknek tehetsége gombra jár.</l>
					<l>Az uccákon a nőket osztályoztuk,</l>
					<l>kergettünk barnát és sárgahajút. -</l>
					<l>Azóta szűk lett szaladásra nékünk</l>
					<l>a népes járda és a Nagykörút...</l>
				</lg>
				<lg>
					<l>Sztrókayval lakott, a csillagásszal,</l>
					<l>ki misztikus volt cvikkere megett.</l>
					<l>S ki most ott nézi a sziklás Doberdón</l>
					<l>a csillagokat s a sötét eget...</l>
				</lg>
				<lg>
					<l>... És jött egy nap, hogy Pestről a poéta</l>
					<l>megújra nagyon elkivánkozott.</l>
					<l>Bár volt sok verse, egész paksaméta,</l>
					<l>de nyomora az égig fokozott.</l>
					<l>S hogy szerkesztőnek Szabadkára hívták,</l>
					<l>elcsalta a bácskai messzi rét.</l>
					<l>Ujra vonatra ült, mely lágyan hintált;</l>
					<l>szemét törölve a perrónon kint állt,</l>
					<l>elhagyva Pestet,... füstöt,... Dezirét...</l>
				</lg>
				<p>HARMADIK RÉSZ,</p>
				<p>amelyben a költő magát a lélek szárnyas katonájának nevezi és kissé laza kapcsolatban beszél a bácskai borról, első ezreséről, egy kis falusi kurtizánról és a váltókról, amelyek miatt szöknie kellett.</p>
				<p>[SZABADKA]</p>
				<lg>
					<l>Magas az ég, ha lent vagyunk a földön,</l>
					<l>és élve, halva - mindég lent vagyunk.</l>
					<l>Hazugság minden Ikarus-kisérlet!</l>
					<l>Nagyobb a lábunk, mint szívünk s agyunk!</l>
					<l>E forgószéllel jól kibélelt század</l>
					<l>sok minden szépet képzelt felölünk...</l>
					<l>Ma tudjuk már, hogy földön jár az ember</l>
					<l>s szivünkben minden égit elölünk.</l>
					<l>... Minek röpülsz?... A szárnnyal mi a célod?...</l>
					<l>Menekülés?... vagy szebb élet talán!...</l>
					<l>Mit tudhatod, hogy mi a nyár s a tél ott,</l>
					<l>s hogy ottan a virág nem-é csalán!</l>
					<l>A költő is, e furcsa, kósza lélek,</l>
					<l>mindég azt hitte, vannak szárnyai;</l>
					<l>miket a lélek testre felcsatolva,</l>
					<l>magasságokba lehet szállani...</l>
					<l>Ezerszer jó annak, kit fellegekből</l>
					<l>egy aeroplán a földre visszavág!</l>
					<l>A légi kéjtől széttör hátgerince</l>
					<l>s örökálmában égi szépet lát:</l>
					<l>azt álmodja e földi kukacok közt,</l>
					<l>hogy mindörökké forog a motor;</l>
					<l>amíg alatta minden mozdulatlan</l>
					<l>s csöndben rakódik korra le a kor...</l>
					<l>De a léleknek szárnyas katonáit</l>
					<l>a tört kerék álmukból dobja ki!</l>
					<l>És nincs búsabb az olyan zuhanásnál,</l>
					<l>hol szétszállnak a lélek rongyai!...</l>
					<l>Így szálltam egykor vidékről vidékre,</l>
					<l>meg nem hallottam én a földi zajt.</l>
					<l>Képzelve, hogy az útnak sosincs vége</l>
					<l>és földöntúli szárny, mi tovahajt.</l>
					<l>Elég volt nékem egy sugaras óra,</l>
					<l>egy szó, mely olvad, egy kinyujtott kéz;</l>
					<l>zászlót képzeltem egy szőlőkaróra,</l>
					<l>a vágyam sujtott, mint a kelevéz.</l>
					<l>Oly könnyű voltam, mindenkibe bíztam,</l>
					<l>a hajamat kuszálták szent szelek.</l>
					<l>S alacsony fákba ütközött a röptöm</l>
					<l>és szárnyaim most köztük fekszenek.</l>
				</lg>
				<p>[AZ ELSŐ EZRES]</p>
				<lg>
					<l>Ott is repültem, vígan, lent Szabadkán,</l>
					<l>hol szerb nők nyakán aranypénz csörög.</l>
					<l>Hol fojtó por száll az idők szaladtán,</l>
					<l>és sűrűbbek a borok és sörök.</l>
					<l>Hol minden második portán egy nábob,</l>
					<l>vagy egy kocsmáros gyüjti vagyonát.</l>
					<l>A költő bizony nem vett tőlük példát,</l>
					<l>ő vigan herdált éjen, napon át.</l>
					<l>Itt írta alá a legelső váltót,</l>
					<l>az első ezrest zsebre itt tevé;</l>
					<l>áldassék érte Schőn apó, a bankár,</l>
					<l>ki a költőt kiválón kedvelé.</l>
					<l>Ma sem tudom, honnan volt nagy bizalma,</l>
					<l>s a kedves pesti bankdirektorok</l>
					<l>megtanulhatnák tőle, hogy egy költőn</l>
					<l>segíteni nem is oly nagy dolog.</l>
					<l>Itt ólálkodott nők körül serényen,</l>
					<l>a szellőt várván, melytül szoknya száll.</l>
					<l>A nyárspolgári élet szende nőit</l>
					<l>eléje hozta sok nyáréji bál.</l>
					<l>Itt kellett volna feleségül venni</l>
					<l>és megszöktetni egy gyorsvonaton</l>
					<l>a milljomos lányát kis szerb faluba,</l>
					<l>és onnan tovább, váltott lovakon...</l>
					<l>És itten írt a Vasárnap-rovatba</l>
					<l>sok bölcseséget kedvteléssel ő.</l>
					<l>Remélve, hogy elérkezik a nagy nap,</l>
					<l>megértik őt s a fizetése nő.</l>
					<l>S a vörösbajszú kiadóval inni</l>
					<l>nagy szorgalommal járt el délelőtt.</l>
					<l>S ezért nagy tisztelettel nézte őtet</l>
					<l>pár ifjú tanár és ügyvédjelölt.</l>
					<l>És esténkint Palicsra ment nyaralni,</l>
					<l>a zöld alléban nők után lesett;</l>
					<l>kik szívalakú sápadt lampiónok</l>
					<l>alatt oly szépek, olyan kedvesek.</l>
					<l>Nevét suttogták, hogyha köztük elment,</l>
					<l>és ünnepelték. - S ő magába volt.</l>
					<l>És mint egy messzi tündérkék világban,</l>
					<l>az ég ívén a tündérfényű hold:</l>
					<l>fagyos hidegség szállt a homlokára</l>
					<l>és karonfogta őt a méla dac:</l>
					<l>a tavasz után vágyódott, ha tél volt</l>
					<l>s a télben mindég csalta a tavasz...</l>
				</lg>
				<p>[MISZTÉRIUMOK]</p>
				<lg>
					<l>S mint színaranyból azúrégbe vert szeg,</l>
					<l>oly fénylőn várt ő egy aranyszivet.</l>
					<l>Barátai úgy nevezték: a herceg...</l>
					<l>Körülrepülték könnyű, jó szivek.</l>
					<l>De ő nem hitt már abban, ami könnyű</l>
					<l>és ami olcsó, nem kellett neki.</l>
					<l>Csak várta, hogy valami szent burok majd</l>
					<l>szent füstfelhőkkel körüllebegi.</l>
					<l>A magyar lyra fénye ült szemében,</l>
					<l>a magyar ritmus kopogott agyán.</l>
					<l>Királyi vendég ült le az ölébe</l>
					<l>a magánosság csillogó fagyán.</l>
					<l>És lázas kézzel fogta ceruzáját</l>
					<l>és jöttek a nagy misztériumok...</l>
					<l>Úgy itta ő a titkok sűrű mézét,</l>
					<l>mint öreg tengerészek a rumot.</l>
				</lg>
				<p>[A KIS MARISKA]</p>
				<lg>
					<l>S könnyekbe rejtett tuszkulánumának</l>
					<l>kis ablakán úgy néha néhanap</l>
					<l>besugárzott a baráti melegség,</l>
					<l>és belengett egy baráti kalap:</l>
					<l>Ő volt, a pesti barát, Kosztolányi;</l>
					<l>elmondta, hogy Pest hogy mulat, henyél.</l>
					<l>S amíg beszélt, szeretve simogatta</l>
					<l>vitorlavászonruháját a szél...</l>
					<l>És este együtt a korzóra mentek,</l>
					<l>hol kisvárosi élet szállt, rohant.</l>
					<l>Ottan találták ők a kis Mariskát,</l>
					<l>ki rózsaszirom volt és megrohadt.</l>
					<l>Ki kézzel nyúlt a főzelékestálba</l>
					<l>s neveletlen volt, mint az angyalok.</l>
					<l>S déli harangzúgáskor így kiáltott:</l>
					<l>- Én cigányzenét, pezsgőt akarok!...</l>
					<l>... “Farsangba még azt mondta: Ujjé!</l>
					<l>S pezsgőbe tartott feredőt.</l>
					<l>Pünkösdkor már azt mondta: Ó, jaj!</l>
					<l>És vékonyan járt, mint a sóhaj -</l>
					<l>S a koldus is nevette őt...”</l>
				</lg>
				<p>[A VÁLTÓK ÉS A NŐK - BAJOK]</p>
				<lg>
					<l>Az élet itt is körmeire égett:</l>
					<l>a váltók gyűltek, - forogtak a nők.</l>
					<l>A szép emlékek korbáccsá fonódtak</l>
					<l>s kergetni kezdték újra, újra őt.</l>
					<l>S mint egy régi zenélőóra hangja,</l>
					<l>mely parkba száll egy erkély ablakán,</l>
					<l>úgy csendült meg szívén a nyughatatlan,</l>
					<l>langy útiláz. S az ég sok csillagán</l>
					<l>legeltetvén szemét, forrón susogta:</l>
					<l>hisz titeket el úgyse hagylak én!</l>
					<l>Az úton is majd fölnézek tirátok,</l>
					<l>ti, sorsokra levillogó virágok,</l>
					<l>s ha odaérek, intsetek felém...</l>
					<l>És fölébredt a régi úti ének:</l>
					<l>Rohanj, rohanj te szárnyas masina!</l>
					<l>Csak kóborolni, ide-oda szállni!</l>
					<l>Mit ér az út, ha szürke, ha sima!</l>
					<l>Újra kezébe volt az útitáska,</l>
					<l>egy élet málhájának oly sovány.</l>
					<l>s messzi el-eltűnt előle Bácska -</l>
					<l>s ő hátradőlt a Pullmann bársonyán...</l>
				</lg>
				<p>UTÓHANG</p>
				<lg>
					<l>Hű olvasóm, ki idáig jutottál,</l>
					<l>most már lapozz csak vidoran tovább.</l>
					<l>Ne félj tőlem, nem viszlek temetőbe,</l>
					<l>meg nem mutatom szent Mihály lovát.</l>
					<l>Kezemet hónod alá igazítom</l>
					<l>és elbeszélem néked suttogón,</l>
					<l>hogyan látta e szép Pest a poétát,</l>
					<l>a Belváros, mely csillogást és fényt ád</l>
					<l>s Buda, s a hídak és az Oktogón...</l>
					<l>Mert sokat járt ő kopott havelockban</l>
					<l>s művészkalapban e szép tájakon,</l>
					<l>ahol a gondnak görbe karvalyorra</l>
					<l>oly nagyon sokszor csípte őt nyakon.</l>
					<l>A gondról néked is van tán fogalmad,</l>
					<l>ki jó polgár vagy s tészed dolgodat.</l>
					<l>És az adó s a gyermekek cipője,</l>
					<l>orvos, patika elég dolgot ad!</l>
					<l>De éjjel nyugton alszol, s törpe mécs ég</l>
					<l>kis barokk-éjjeliszekrényeden.</l>
					<l>És nem gyötör meg vérig lelki kétség,</l>
					<l>csüggvén e síkos földi életen.</l>
					<l>Ha tél van, akkor bundádat felöltöd,</l>
					<l>alul pedig fölhúzod a trikót.</l>
					<l>A kályhánál vígan pipádat töltöd,</l>
					<l>vagy orfeumban iszol vöv-klikót.</l>
					<l>Vagy pasziánszot játszol este nőddel,</l>
					<l>míg hallgatod a gyermekhortyogást.</l>
					<l>És reggelire csokoládét szürcsölsz</l>
					<l>s megeszel hozzá három lágy tojást.</l>
					<l>Ha nyár van, akkor el a nyaralóba!</l>
					<l>Fürödni viszed nőd és gyermeked -</l>
					<l>csak ennyiből áll életed folyása,</l>
					<l>ez küzdésed és örömöd neked!</l>
					<l>És közbe lassan vagyont takarítasz;</l>
					<l>nem is ember előtted - ugyebár? -,</l>
					<l>kinek nincs nehány ezre takarékban,</l>
					<l>mely a többire kamatozva vár.</l>
					<l>De lásd, a költő, ő nem ilyenfajta,</l>
					<l>ő nem gyüjt bankót, sárga aranyat.</l>
					<l>Kis udvari szobákba viszi sorsa,</l>
					<l>hol rossz diványokon fekszik hanyatt.</l>
					<l>Ott heteken át bámul a plafónra,</l>
					<l>amelyre álomképet tereget.</l>
					<l>Míg átketyeg a rozzant falióra</l>
					<l>forró nyarakat s fagyos teleket.</l>
					<l>És ottan ő olyan dolgokra gondol,</l>
					<l>amik megrontják életét. S a dal</l>
					<l>úgy ömlik ettől ki az ő szivéből,</l>
					<l>mint fakéregből a nedv, a fanyar.</l>
					<l>A költőnek bizony nincs két ruhája</l>
					<l>s e rémes szégyent könnyen cipeli.</l>
					<l>Mert tudja, hogy nem földi érték: lelke,</l>
					<l>sem szói, sem tündéri színei.</l>
					<l>Magát ő föl nem válthatja aranyra.</l>
					<l>mert oszthatatlan ő, súlyos egész!</l>
					<l>Az égig rántja szíve dobbanása</l>
					<l>s a föld számára jajja elenyész.</l>
					<l>Ha süt a nap, véled örülni nem tud,</l>
					<l>de véled érez, hogyha hull a jég;</l>
					<l>csak nyomdafesték s papír, amit itthágy,</l>
					<l>ha kivetette a földi kerék...</l>
					<l>Ezért szeressed őtet és ne irtózz,</l>
					<l>ha több napig hord egy gallért szegény.</l>
					<l>Szívébe tiszta a virág, mi bimbóz,</l>
					<l>csak nem látszik ki szíve ereszén.</l>
					<l>Ne nézd le őt, mert ő se más, csak ember,</l>
					<l>csak - jobban szeret téged, mint magát...</l>
					<l>... Ám azért, hogyha fiad verset írna,</l>
					<l>csak tekerjed ki mégis a nyakát!</l>
				</lg>
				<lg>
					<l>...Hol kezdjem el, hogy a végire jussak?</l>
					<l>Nagy volt az út, sokfelé ágazó.</l>
					<l>És ő csak ment, előre, mind előre,</l>
					<l>hol rögös, keskeny útat vág a szó.</l>
					<l>Ha félénk volt és sötét sírkövek közt</l>
					<l>fütyülve ment át, mint a kisgyerek:</l>
					<l>azzal vádolták meg, hogy szentségsértő,</l>
					<l>a gyengelelkű gyáva emberek.</l>
					<l>Ha bátor volt és szennyes lebujoknak</l>
					<l>benézett vértül szagló ablakán,</l>
					<l>azt mondták rá, hogy jó erkölcsöt rontó</l>
					<l>s a szenny pecsétjét hordja ő magán.</l>
					<l>Nem volt apostol, mert sohasem állt ki;</l>
					<l>nem érdemel apostolt e világ!</l>
					<l>Hol, még mielőtt üde eső hullna,</l>
					<l>szárazság hervaszt el minden csirát.</l>
					<l>És nem volt a költők fölkent királya,</l>
					<l>s a nép nem ért rá bajlódni vele.</l>
					<l>A férfiaknak sem kellett siráma,</l>
					<l>a nők asztalán, ott se volt helye.</l>
					<l>Mert egyszín arca volt, mit fennen hordott</l>
					<l>és senkinek se mondott kellemest.</l>
					<l>S míg egyképp tisztelt bölcset és bolondot,</l>
					<l>éhes bűnöst s jóllakott jellemest:</l>
					<l>leszállott hozzá Jákob lajtorjája</l>
					<l>(az elmulasztott ranglétra helyett)</l>
					<l>s az égnek sok szívélyes angyalkája</l>
					<l>feléje égi rangot lengetett...</l>
				</lg>
				<lg>
					<l>S hogy elfáradt a zengő sóhajokba,</l>
					<l>a szerelembe fúrta a fejét.</l>
					<l>Romantikusa volt a szerelemnek,</l>
					<l>mely megtagadta tőle hűs tejét...</l>
					<l>A magányosság könnyáztatta árkát</l>
					<l>ő otthagyá, hogy eljöve a lány,</l>
					<l>ki Madonna s kit Margitnak neveznek</l>
					<l>s ki ott jár most a költő oldalán.</l>
					<l>És felesége, anyja és szerelme</l>
					<l>s az ő szemével néz most messzire.</l>
					<l>És azóta, hogy őtet megtalálta,</l>
					<l>már nem gondol ő lelke vesztire.</l>
					<l>S ha megkínozza néhanap a munka,</l>
					<l>avagy a múlt, mely rémes volt, setét:</l>
					<l>Margitra néz, lehajol a kezére</l>
					<l>s a béke könnyje futja be szemét...</l>
					<l>Ó, áldott asszony, aki lelke fáradt</l>
					<l>virágait könnyeddel öntözöd:</l>
					<l>légy áldott te, százszor, ezerszer áldott!</l>
					<l>a földön járó asszonyok között.</l>
					<l>Karod ne vedd ki elfáradt karomból,</l>
					<l>szíved szivemről soha le ne vedd!</l>
					<l>A csókod épít, egy rossz szavad rombol -</l>
					<l>ki tudja: hova szárnyalok veled...</l>
					<l>Talán ama szentelt dimenziókba,</l>
					<l>ahol a név, a hír örökre él! -</l>
					<l>S mint egy tőn pattant két egyforma rózsa,</l>
					<l>egymásra hajlunk, majd ha jő a tél...</l>
					<l>... Az uccákon, ha tovamegyek néha,</l>
					<l>úgy mondom neved, mint a kisgyerek,</l>
					<l>kinek szájába cukor íze olvad,</l>
					<l>amellyel játszik, s boldog-réveteg;</l>
					<l>és ha sötét van és már minden alszik,</l>
					<l>lelkem olaján fölgyullad neved!</l>
					<l>Amíg te itt vagy, addig mindenem van,</l>
					<l>csak addig lágy a kenyér s kerevet...</l>
					<l>Galambkirálynő! Lelkem lelke! Tűrő!</l>
					<l>Örök szerelmem, jer végig velem</l>
					<l>az életen, mely elcikázva tűnő;</l>
					<l>a te karodban hűljön ki fejem!...</l>
				</lg>
				<lg>
					<l>S a költő már megenyhült életével,</l>
					<l>van felesége, kinek főzte jó:</l>
					<l>csak néha borul el, ha jő az alkony</l>
					<l>és nincsen bölcső... s nincs dal, altató...</l>
					<l>Sötét fejének nem lett kicsi mása</l>
					<l>(Be zord gyümölcs az, mely nem ád magot!...)</l>
					<l>Regény volt, melynek nincsen folytatása,</l>
					<l>egy ház, melyre nem vágtak ablakot.</l>
					<l>Az útját nehány könyv jelzi szerényen,</l>
					<l>nehány türelmes rizsma rongypapír.</l>
					<l>Ma már az istenek nyugalmát érzi</l>
					<l>és égi s földi békét, hogyha ír.</l>
					<l>Sokat forog most a jó társaságban,</l>
					<l>mert nagyon sok időt tölt egyedül.</l>
					<l>De esténkint egy-két igaz baráttal</l>
					<l>szóélceken még olykor felderül.</l>
					<l>Az ifjú költőnemzedéknek szoprán</l>
					<l>hegedőse, a tisztalelkü Szász,</l>
					<l>ki Balázsnak, a félszemű kadétnak</l>
					<l>a közeli békéről magyaráz.</l>
					<l>Ők szegődtek melléje e viharban,</l>
					<l>mely elnyelé a régi szép időt</l>
					<l>s a sok sudárfát, mely a régi napban</l>
					<l>a régi földből ég felé kinőtt.</l>
					<l>S ő tudja már, hogy vége, vége, vége!...</l>
					<l>A megszült gyermek visít és zokog.</l>
					<l>A terhesség a szentelt méhnek éke,</l>
					<l>a magzat néha gyilkolni szokott...</l>
				</lg>
				<lg>
					<l>S most itt jár ő közöttetek az aszfalt</l>
					<l>szűk szélin, szürkén, akár egy veréb.</l>
					<l>Várván, mikor terítik meg az asztalt</l>
					<l>és lesz-e étvágy, hogyha lesz ebéd?...</l>
					<l>S ha néha ismerős uccákba téved,</l>
					<l>megemelinti ő a kalapot.</l>
					<l>S mert nem siet, nem éri el a révet -</l>
					<l>lépésbe megjár még egy darabot.</l>
					<l>Sokszor mentek el vígan, dudorászva</l>
					<l>egy-egy kuplét, mit ő írt hajdanán...</l>
					<l>Csak mulassatok jól, ő ezt kivánja,</l>
					<l>sok véres könnyben fogamzott dalán!</l>
				</lg>
				<lg>
					<l>Rózsák szirmait nem hipnotizálja,</l>
					<l>szíveket nem, csak villámot, ha vonz.</l>
					<l>Bajra született, örökös viszályra,</l>
					<l>a szeme tőr, az akarata bronz.</l>
					<l>Ha tovasuhan, tekintsetek végig</l>
					<l>el-elmosódó sötét vonalán.</l>
					<l>Kik önmagukat önmaguktól védik:</l>
					<l>azok megértik egykor majd talán...</l>
				</lg>
			</div>
		</body>
	</text>
</TEI>