<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="Somlyo_01066_0279" xml:lang="hu" xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">A TITKOS ÍRÁS 1919-1926</title>
				<author>
					<persName>
						<surname>Somlyó</surname>
						<forename>Zoltán</forename>
					</persName>
					<date from="1882" to="1937">1882-1937</date>
					<idno type="VIAF">30912602</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Bajzát</surname>
						<forename>Tímea</forename>
						<forename>Borbála</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">10136</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>A TITKOS ÍRÁS 1919-1926</title>
					<author>
						<persName>
							<surname>Somlyó</surname>
							<forename>Zoltán</forename>
						</persName>
						<idno type="VIAF">30912602</idno>
					</author>
					<relatedItem type="copyText">
						<bibl>
							<title>Somlyó Zoltán összes költeménye</title>
							<date when="1998-09-30"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/01000/01066"/>
							<respStmt>
								<resp>Original Electronic Edition</resp>
								<persName>
									<surname>Moldován</surname>
									<forename>István</forename>
								</persName>
								<persName>
									<surname>Zsoldos</surname>
									<forename>Sándor</forename>
								</persName>
								<persName>
									<surname>Kiss</surname>
									<forename>András</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>A TITKOS ÍRÁS 1919-1926</head>
				<p>Verses regény</p>
				<p>1</p>
				<lg>
					<l>November-éj volt, borzongós, hideg,</l>
					<l>mikor csontjukat zörgetik a holtak,</l>
					<l>mikor gyökerét rázva sok virág</l>
					<l>nyarát siratja, gémberedve sorvad.</l>
					<l>A Sándor utca házsora felett</l>
					<l>éles szelek száguldtak el vihogva.</l>
					<l>S a cégtáblák, mint fekete karok,</l>
					<l>a házakon sötétlettek lobogva...</l>
					<l>November-éjjek: csöndes zokogás!</l>
					<l>nyári emlékek búgó rekviemje!</l>
					<l>Mikor felzeng a szívek rejtekén</l>
					<l>az ifjúságnak hamvadt önszerelme.</l>
					<l>Mikor eszünkbe jut a sok madár,</l>
					<l>amelyek egykor felszálltak ijedten...</l>
					<l>És egy se szállhat soha vissza már,</l>
					<l>de szárnycsapásuk még szivünkbe lebben.</l>
					<l>Ó, mért is színez, mért fantáziál</l>
					<l>a szív, e vézna, éhes, beteg festő!</l>
					<l>Ó, mért lát kertet, rózsaligetet,</l>
					<l>hol egyetlen bimbó búsul, egy feslő?</l>
					<l>Minek zúgatja tengerek vizét,</l>
					<l>mikor csak árva, kis bádog-csatornán</l>
					<l>csurog a víz falusi ereszen</l>
					<l>s villám szalad a kicsi templom tornyán?</l>
					<l>Minek kavargat élő szíveket,</l>
					<l>mikor szegényen jár, koldús-gunyában?</l>
					<l>...Szegényes ágyban, álmatlan hevert</l>
					<l>Felicián egy kis manzard-szobában.</l>
					<l>Vastag falak közt hevert betegen,</l>
					<l>bár névtelen volt ez a bús betegség.</l>
					<l>Hiába bújnál tudós könyveket,</l>
					<l>amelyekből e kór neve kitessék.</l>
					<l>A fizikum oly ép, miként a makk,</l>
					<l>csak éppen, hogy nincs mit kezdeni véle.</l>
					<l>Az izmok között bús penész zokog</l>
					<l>és megszakad az artériák vére.</l>
					<l>A láb szeretne futni sebesen</l>
					<l>és nincs erő, hogy ágyából kiszálljon.</l>
					<l>A sziven bagoly huhog rémitőn</l>
					<l>és hangtalan jaj hólyagzik a szájon.</l>
					<l>A két karon sebeknek tűze ég,</l>
					<l>de földi szem e sebeket nem látja.</l>
					<l>És egy moloch jő: szemedbe nevet</l>
					<l>és irtózatos szájöblét kitátja...</l>
				</lg>
				<lg>
					<l>Felicián bámulta a plafónt,</l>
					<l>amelyről egy bús villanykörte csüngött.</l>
					<l>Egy szék támláján a hervadt homály</l>
					<l>beárnyalt mellényt, nyakkendőt, meg inget,</l>
					<l>miket levetett jó Felicián,</l>
					<l>közönnyel, mintha nem is övé volna.</l>
					<l>Mert bágyadt férfi volt és életúnt,</l>
					<l>a szeme fáradt, arca meg mogorva.</l>
					<l>Aludni szegény sehogysem tudott</l>
					<l>ez életben, az éberben, a rútban.</l>
					<l>Agyában a bú fúrt sötét utat,</l>
					<l>mint gyémánttű egy hosszú alagútban.</l>
					<l>Magányos utas volt e földtekén,</l>
					<l>kihez senki se húzott, ki se féltett,</l>
					<l>kinek élete félig élet volt</l>
					<l>és minden tette elhibázott, fél-tett.</l>
					<l>Éjfél után egy óra lehetett,</l>
					<l>a lépcsőházból macskahang nyivákolt.</l>
					<l>Majd ez a hang síróra, búsra vált</l>
					<l>és alján forró, rőt sziporka lángolt.</l>
					<l>Nászéjszaka lehetett odakint</l>
					<l>a szellős, odvas, sötét kapualjban:</l>
					<l>egy cica sírt szívfojtó keserűn</l>
					<l>s egy macskahang dorombolt csöndbe, halkan.</l>
					<l>A kis cica sirása keserűn,</l>
					<l>minthogyha gyenge lánytorokból jönne:</l>
					<l>jajgatva búgott és sikítva szállt,</l>
					<l>egy szűzi lánynak szíve sajgott benne.</l>
					<l>Feliciánnak szíve felneszelt</l>
					<l>és felszikrázik mellében az ábránd:</l>
					<l>rakosgatja emlékeit szegény,</l>
					<l>mint matrózok a hajókon a kátrányt,</l>
					<l>az indigót, a kávét, selymeket,</l>
					<l>amikkel olyan messziről jövének...</l>
					<l>S bizony, helyükön szegény mit se lelt</l>
					<l>s felbúg szivében a szomorú ének.</l>
					<l>Be jó volt otthon, gyermekkor ölén,</l>
					<l>be jó volt nyári kertek közt henyélni.</l>
					<l>Az életet csak lesni nagybohón,</l>
					<l>csak várni rá, de benne még nem élni.</l>
					<l>Nem tudni semmit, ami bizonyos,</l>
					<l>csak sejteni sok mindent, ami kétes...</l>
					<l>és nézni a konyhában álmodón,</l>
					<l>hogyan készül a déli mákosrétes.</l>
					<l>És nézni nyári délutánokon</l>
					<l>a kerítésen át, a naptul resten,</l>
					<l>hogy imbolyg el a sok parasztleány,</l>
					<l>alma arcával, ringóan, begyessen.</l>
					<l>Utánuk nézni, míg a szív dobog,</l>
					<l>és lesni, lesni szoknyák csipkefodrát,</l>
					<l>amely alatt nincs semmi, semmi más -</l>
					<l>és érezni az ifjú vérnek sodrát.</l>
					<l>Aztán osonva bújni el a hűs</l>
					<l>szénapadlásnak homályos zugába</l>
					<l>és elképzelni mindent, ami nincs -</l>
					<l>fürödni képzelt, langy női ruhákba.</l>
					<l>Vakító testet álmodni vadul</l>
					<l>az illatos, zizzenve hajló szénán...</l>
					<l>S elnyúlni aztán mámorittasan,</l>
					<l>lecsüngő karral, zúgó fejjel, némán...</l>
					<l>Feliciánnak ezen éccakán</l>
					<l>eszébe jutott, hogy még ma is gyermek,</l>
					<l>akit az ábránd és a képzelet</l>
					<l>még ma is szögek korbácsával vernek.</l>
					<l>Eszébe jutott, hogy ő itt maradt</l>
					<l>a lelkével, mely sehogysem öregszik.</l>
					<l>Mely szomjazik egy más lélek után,</l>
					<l>amíg a teste tétlen, tunyán fekszik.</l>
					<l>Eszébe jutott a multak ködén</l>
					<l>jó Eduárd, nagybátyja, ez a furcsa</l>
					<l>kékfestősegéd, aki kóborolt,</l>
					<l>mert elveszett az életének kulcsa.</l>
					<l>Ki hosszú volt és paraszti szavú,</l>
					<l>ha estelenkint elkezdett mesélni.</l>
					<l>De pajkos nyelvek azt mondták, hogy úgy,</l>
					<l>mint ő, talán senki se tudott élni.</l>
					<l>A bajsza szőke s igen hetyke volt,</l>
					<l>kétoldalt szúrós csavarba pödörve:</l>
					<l>ez volt a nőknek vágya akkoron,</l>
					<l>az álmatag női sziveknek örve.</l>
					<l>Gavallér volt valahol Kanizsán,</l>
					<l>mindég a zsidó lányokat kísérte,</l>
					<l>azt tartotta, hogy vérük fűszeres -</l>
					<l>(később pár gyermeket kapott is érte...)</l>
					<l>Dolgozni soha, soha nem tudott,</l>
					<l>csak szívta az erős virzsiniákat.</l>
					<l>Tönkre is tette néhány év alatt</l>
					<l>az apját és a kelmefestő gyárat.</l>
					<l>A mellénye mély kivágásu volt</l>
					<l>s nagy kék gyűrűt viselt, akár a püspök.</l>
					<l>S ha bárhová ment, nem feledte el</l>
					<l>a kampós sétapálcát, az ezüstöt.</l>
					<l>Ha eső hullt, egész nap hegedült,</l>
					<l>valami kószalelkű trubadúr volt.</l>
					<l>Nem dolgozott s nem parancsolt sosem,</l>
					<l>amolyan hetyke, tunyalelkü úr volt.</l>
					<l>Vére Feliciánra átragadt</l>
					<l>s ahogy most éjjel Eduárdra gondolt:</l>
					<l>megfejtette a nagy élet-talányt,</l>
					<l>mig kint a macska bókokat dorombolt...</l>
					<l>...Már reggel volt, a cingár szemetes</l>
					<l>már csengetett fülethasító hangon.</l>
					<l>És megindult a zűrös csoszogás</l>
					<l>a hosszú, piszkos, visszhangozó gangon -</l>
					<l>s Felicián még egyre éberen</l>
					<l>feküdt a gyűrött és idegen párnán.</l>
					<l>Átgondolá ő egész életét,</l>
					<l>mely megfeneklett elhagyatva, árván.</l>
					<l>S amíg a reggel szürke árnya kúszott</l>
					<l>a durva színű szoba padlatán:</l>
					<l>Felicián új gyógyszert írt magának,</l>
					<l>miként valami naiv sarlatán.</l>
					<l>Polgár leszek!... így szólt gyerekes daccal,</l>
					<l>lesz énnekem is meleg tűzhelyem</l>
					<l>s a józantalanságnak ím ezennel</l>
					<l>keményen a hadat megüzenem!</l>
					<l>Elég volt már a kósza éccakázás,</l>
					<l>a kölcsönvett szerelmek vesszenek!</l>
					<l>Legyintsék meg a szívemet a békés,</l>
					<l>az áldott, csöndes, jó meleg szelek!</l>
					<l>Egy rendes öltönyt vásárlok magamnak</l>
					<l>és tisztességesen megnősülök.</l>
					<l>Lesz legalább, ki jóétvágyat kíván,</l>
					<l>ha délidőben ebédhez ülök.</l>
					<l>Lesz legalább, ki rendbetartja holmim,</l>
					<l>lesz mellettem egy kedves feleség.</l>
					<l>A szomszédban épp most nyitotta boltját</l>
					<l>s vígan pipált az ajtóban a pék.</l>
					<l>S Felicián már látta is a kedves,</l>
					<l>puha lakást s a kis konyhát, ahol</l>
					<l>a feleség pecsenyét süt a roston,</l>
					<l>míg a cseléd szép nótákat dalol.</l>
					<l>S a hálószoba halvány ámpolnáját,</l>
					<l>mely kisbabára szórja majd a fényt...</l>
					<l>S Felicián máris felült az ágyban,</l>
					<l>már új ember volt és mitől se félt.</l>
					<l>Szent önbízó lett ő, aki még tegnap</l>
					<l>kétségbeesett jövője miatt,</l>
					<l>ki a napfénytől reszketett s a zordon,</l>
					<l>hideg jövőtől meg visszariadt.</l>
					<l>És már acélos, tetterős kezekkel</l>
					<l>nyúlt kabátja után; és amíg</l>
					<l>öltözködött, eléje színeződött</l>
					<l>a szép jövő, a boldog, és a víg...</l>
					<l>Kikeresett egy élénkszínü, omló</l>
					<l>szép nyakkendőt és csokorba köté.</l>
					<l>S a tükör előtt állva, égi fény szállt</l>
					<l>kissé megtörött alakja köré.</l>
					<l>És Felicián elindult hazulról,</l>
					<l>a kávéházba reggelizni ment.</l>
					<l>Elolvasta ott a lapokat sorba,</l>
					<l>a napi híreket és a hyment.</l>
					<l>S az apróhirdetéseket betűzve,</l>
					<l>ajkára ült a gúnyos nevetés:</l>
					<l>hát ez az, amit szerelemnek hívnak!?</l>
					<l>hát ez az örök szent “egybekelés”?...</l>
					<l>És csöndesen moralizálni kezdett,</l>
					<l>akár egy konok, rendes, öreg “spisz”;</l>
					<l>ki megrögzötten halálig erényes</l>
					<l>s egy istenbe s egy feleségbe hisz.</l>
					<l>És megdobálta ezt a romlott Pestet</l>
					<l>lázadt lelkének kis köveivel</l>
					<l>s szivének méltó fölháborodása</l>
					<l>a cifra paloták fölé ivel.</l>
					<l>Egy nőre gondolt, kinek nincs aranyja,</l>
					<l>sem arcán festék, mesterkélt bibor;</l>
					<l>ki szent hitet s áldott nőiességet</l>
					<l>istentelenül lábbal nem tipor.</l>
					<l>Kit jóerkölcsü tejjel tartott anyja,</l>
					<l>kinek erszénye helyett lelke dús...</l>
					<l>S dobogni kezd Feliciánnak szíve</l>
					<l>és elborul a lelke, arca bús.</l>
					<l>Hol keresse ez áldott, szűz Madonnát,</l>
					<l>ő, kit a sorsa cölöpökre vert;</l>
					<l>akit az élet, e hazárdjátékos</l>
					<l>kegyetlen az alsók közé kevert!...</l>
				</lg>
				<lg>
					<l>...S már este újra kislelkűvé vedlett,</l>
					<l>a vendéglőben ürmöst hozatott.</l>
					<l>És éjféltájon úgy lengett az utcán,</l>
					<l>mint esőázott, gyenge moszatok.</l>
					<l>A barátai messze elkerülték:</l>
					<l>de ő még így is emberszív maradt.</l>
					<l>És bandukolva a körúti csöndben,</l>
					<l>a derűs kőemeletek alatt,</l>
					<l>még ittasan is látta bús szemével</l>
					<l>a lázas, boldog és szent víziót...</l>
					<l>S bús kezével ketté akarta törni</l>
					<l>az életet, e kőkemény diót!</l>
					<l>A sötét éjben megszorult az ökle</l>
					<l>s megfenyegette az ablakokat!</l>
					<l>Az életébe vetett vak bizalma</l>
					<l>az éj sötétjében le nem lohadt.</l>
					<l>S lefeküdt otthon a szegényes ágyba,</l>
					<l>hol száz gyűrődés száz álmot lehelt.</l>
					<l>És úgy feküdt ott, mint akinek ajka</l>
					<l>elfáradt, mert nagy kérdésre felelt...</l>
				</lg>
				<p>2</p>
				<lg>
					<l>Esténként az Andrássy úton sétált,</l>
					<l>hol szépasszonyok, lányok rajzanak.</l>
					<l>Hol a remények napról-napra élnek</l>
					<l>s egy durva szótól el nem alszanak.</l>
					<l>Hol nagyvárosi zűrzavart hazudnak</l>
					<l>a nagy ívlámpák és a sok selyem.</l>
					<l>Hol a szerénység, ez a bús gyalogló,</l>
					<l>a kocsiúton menni kénytelen.</l>
					<l>Itt sétálgatott hátratett kezekkel</l>
					<l>szegény, megkopott, jó Felicián.</l>
					<l>És tűrte, hogy az arcába vihogjon</l>
					<l>a sok suhanva járó szép leány.</l>
					<l>A könyökükkel meg-megveregették,</l>
					<l>mint ablakot a jerikói lonc,</l>
					<l>úgy ment a lármás, hetyke, nagy tömegben,</l>
					<l>mint durva zsandár előtt a tolonc...</l>
					<l>S egy édes, forró, végeláthatatlan,</l>
					<l>szelíd regénybe álmodta magát,</l>
					<l>melyből az író őtet kifeledte</l>
					<l>s amelyen szivek száguldanak át,</l>
					<l>míg az övével senki nem törődik,</l>
					<l>a szárnyalásban bárha megszakad -</l>
					<l>s e pillanatban a szerelem tűje</l>
					<l>Feliciánnak szivébe szaladt.</l>
					<l>A lombos fák alatt sötét ruhában,</l>
					<l>amik suhogtak, mint a könnyű szél,</l>
					<l>egy lányalak suhant a forró járdán,</l>
					<l>libbenve lengő kalap szép fején.</l>
					<l>Egy gyermekarcú, érett testü lány volt,</l>
					<l>a termékenység karcsú angyala,</l>
					<l>és felbúgott Felicián szivében</l>
					<l>egy titkos óraműnek lágy dala.</l>
					<l>Az arc, miként Murillo szende női,</l>
					<l>szelíden hajló, gyengéd, gyermeteg,</l>
					<l>mely örök-kérdő, szent csodálkozással</l>
					<l>emel az égig egy dús termetet.</l>
					<l>Az ajk, mint egy mesteri mívü erkély,</l>
					<l>oly önbízóan áll a föld felett.</l>
					<l>És rajt, miként egy alvó grófkisasszony,</l>
					<l>egy szenderedve lengő szó nevet...</l>
					<l>A homlok, mint a nárcisz szirma, fénylő</l>
					<l>és messziről is tündérillatos.</l>
					<l>A szem, miként a gyermeké, dacos szem,</l>
					<l>kissé mosolygó, kissé haragos.</l>
					<l>S szemet és ajkat érett kebel ringat,</l>
					<l>mely, mint egy rózsa, olyan dús, teli.</l>
					<l>S a kerek vállon könnyü selyemgallér,</l>
					<l>kis zászlóként a szellő lengeti.</l>
					<l>Egy gyermeké ez arc s egy szent anyáé</l>
					<l>a termet, ez a Rembrandt-alkotás.</l>
					<l>A test s a lélek hű harmóniája</l>
					<l>kimondhatlan, csudálatos, csodás!...</l>
					<l>Egy pillanat volt mindez... s újra eltűnt</l>
					<l>a vízió, mint egy hullámtaraj.</l>
					<l>S Feliciánnal emelkedni kezdett</l>
					<l>a gőzölgő, olvadt flasztertalaj.</l>
					<l>Akarta, ámde nem tudott megállni,</l>
					<l>félt, hogy megfordul s utána szalad</l>
					<l>s letérdel majd előtte, ott az utcán,</l>
					<l>az opálfényü nyári ég alatt.</l>
					<l>És itt, habár nem illik, én bevallom,</l>
					<l>a nyájas olvasó is sejti tán,</l>
					<l>hogy rendkívüli, furcsa ember volt ő,</l>
					<l>nem rendes ember, jó Felicián.</l>
					<l>Vagy rendes ember-é, akinek nincsen</l>
					<l>foglalkozása, csak úgy éldegél,</l>
					<l>máról-holnapra, komoly alap nélkül</l>
					<l>e komolyságtól zúgó földtekén?</l>
					<l>Akinek nincsen egy megszabott útja,</l>
					<l>ki percre percet perget álmatag.</l>
					<l>Ki ma még mindent szívére szorítna</l>
					<l>s holnap már mindent, mindent megtagad.</l>
					<l>Kinek ma itt van, holnap ott lakása,</l>
					<l>mert nem köti őt sehová se rög.</l>
					<l>Csak mint a csiga kisgyerek kezében,</l>
					<l>az élet ostorától úgy pörög.</l>
					<l>Vagy rendes ember-é, ki minden reggel</l>
					<l>új országot köszönt és új napot?</l>
					<l>Új életet kezd minden napsugárral</l>
					<l>és minden napsugárral új halott.</l>
					<l>Ki nem épít és nem rombol, csak tűri</l>
					<l>az életkáoszt s benne önmagát:</l>
					<l>egyszóval költő volt, rímek rovója,</l>
					<l>csukott szájjal dalolgatta dalát...</l>
				</lg>
				<lg>
					<l>Lihegve dőlt egy ház poros falához,</l>
					<l>valahol fönt, az Opera körül.</l>
					<l>És jönni látta a boldog jövendőt,</l>
					<l>amely szeméről mindent letörül:</l>
					<l>a sok-sok szörnyü szomorító képet,</l>
					<l>mely rossz órákban rakódott oda. -</l>
					<l>Jön, jön feléje a szép régi álom,</l>
					<l>az álmodott, a várva-várt csoda!...</l>
					<l>Szent fluidumként pergett a szivébe</l>
					<l>a lányalaknak fénye, amidőn</l>
					<l>továbbhaladt a zajos utca szélén</l>
					<l>s végigtekintett sok szép lenge nőn.</l>
					<l>Ezek mind: csupa halovány utánzat!</l>
					<l>Játékszerek, belül mind csupa kóc.</l>
					<l>Úgy imbolyognak festett szívvel, arccal</l>
					<l>az élet felszinén, mint a bohóc.</l>
					<l>Csak egy-egy vonal, szürke ákom-bákom</l>
					<l>mind, nem egyéb az érett férfinek,</l>
					<l>ki a mély titkok hieroglifáit</l>
					<l>böngészve, hűs mosollyal érti meg!</l>
					<l>Ki tudja, hogy a földi szerelemben</l>
					<l>ha nem nyerhetjük el, mi kell nekünk:</l>
					<l>nem fogadhatjuk el, mi könnyü, olcsó -</l>
					<l>mert drága árért fordul ellenünk!...</l>
				</lg>
				<lg>
					<l>S hogy hánykódva a lanyha éccakában,</l>
					<l>e nőre gondolt jó Felicián,</l>
					<l>az egész képre emlékezni kezdett -</l>
					<l>a játszma máris billenő és vesztett,</l>
					<l>mert volt ott még egy, még egy furcsa lány...</l>
					<l>Emlékezett, hogy ott a szürke járdán</l>
					<l>nem egymagában szállt a tűnemény:</l>
					<l>karján egy furcsa, diabólikus nő,</l>
					<l>rejtett ravaszság csillogott szemén.</l>
					<l>A homlokán két nyugtalan szemöldök,</l>
					<l>s mi női arcon oly rút s beteges:</l>
					<l>a kétes jellem görbe iránytűje:</l>
					<l>a hajlott orr, amely szagokra les...</l>
					<l>Hosszú karok, mik kihívón kaszálnak,</l>
					<l>korcs nőstény, kinél megtorpant a nem.</l>
					<l>S Feliciánt, e nőre emlékezve,</l>
					<l>elfogta egy felsajgó félelem.</l>
					<l>Az ily barátnő nem jó bizonyítvány!</l>
					<l>De hátha puszta ismerős talán?...</l>
					<l>.......................................................</l>
					<l>És másnap meglátta őt újra este,</l>
					<l>a karján ott a görbeorru lány...</l>
					<l>Utánuk ment és bár nem hallgatózott,</l>
					<l>sok olyat hallott, ami szörnyüség:</l>
					<l>fanyar dalát a kihívó szavaknak,</l>
					<l>amiktől a férfiak felkacagnak,</l>
					<l>gyújtván őket szívbéli könnyüség.</l>
					<l>Egy-egy tekintet jobbra is, meg balra,</l>
					<l>az ajkuk nyílott egy-egy olcsó dalra,</l>
					<l>ott kint az utcán, ezer szem előtt...</l>
					<l>Ó, Istenem, mily anya szülte őket?</l>
					<l>Ó, Istenem, vajjon hol nevelődtek?...</l>
					<l>S Felicián kételye egyre nőtt.</l>
					<l>És látta, hogy a rút leány majd erre,</l>
					<l>majd arra kacag hetykén, szenvtelen.</l>
					<l>A férfiak megállanak vihogva,</l>
					<l>a tekintetük sértő, szemtelen.</l>
					<l>De ők csak mennek, két feslett rakéta</l>
					<l>tudatlanságnak kétes égivén -</l>
					<l>S Feliciánnak mérges nyíl szaladt át</l>
					<l>a szerelemtől vonagló szivén.</l>
					<l>Egy titkos érzés azt súgta szivébe,</l>
					<l>hogy ez a másik annak veszte lesz!</l>
					<l>(De aztán lassan elpirult az arca,</l>
					<l>mert férfiszégyen lelket fűszerez.)</l>
					<l>Honnan képzel ehhez jogot magának,</l>
					<l>hogy egy idegen lánynak életén,</l>
					<l>mint zongoránk poros hátán, ujját</l>
					<l>így végighúzza gyáván, könnyedén!</l>
					<l>Hisz mindössze csak egyszer-kétszer látta,</l>
					<l>és semmi több, még nem beszélt vele.</l>
					<l>És nem lehet joga, hogy életébe</l>
					<l>hivatlan szemmel meredjen bele.</l>
					<l>Talán csak puszta látszat mind e lenge,</l>
					<l>ledér, kacér, vad pantomímia!...</l>
					<l>És hallgató, zárt ajkkal nézte őket,</l>
					<l>e lengve lejtő, talányszerű nőket,</l>
					<l>mint egy balzsamba pólyált múmia.</l>
				</lg>
				<lg>
					<l>És életét, mint ó-pincéknek dombját,</l>
					<l>zavaros, buja dudva lepte el.</l>
					<l>Oly ember lett, kit egy női mosolynál</l>
					<l>egyéb már nem hív és nem érdekel.</l>
					<l>Nem dolgozott és lompos lumppá vedlett,</l>
					<l>bohémtársak közt lanyhán éldegélt.</l>
					<l>A pénztelenség rozsdás, bús lakatja</l>
					<l>kopott ruhákba láncolta szegényt.</l>
					<l>Így jelent meg, mig szégyen égett arcán,</l>
					<l>a züllött kávéházi karzaton,</l>
					<l>hol bús zseniknek társasága trónolt,</l>
					<l>egy furcsa színü, rikító szalón.</l>
					<l>Szagos mügével táplálkozó, renyhe</l>
					<l>gáminek, zsibbadt, vágyó agyvelők,</l>
					<l>mikből a tettnek kemény acélrúdját</l>
					<l>kimozditották feslett, durva nők.</l>
					<l>Vad piktorok, kiknek borús ecsetjét</l>
					<l>az ördög tartja fogva, s ők ezér</l>
					<l>az eljövendő szent jövőbe bíznak,</l>
					<l>amelyről csak a tunyaság beszél.</l>
					<l>Tehetséges poéták, kik a rímet</l>
					<l>a témájuk fölébe helyezik.</l>
					<l>És aki mást mond, az komisz eretnek,</l>
					<l>azt ünnepélyesen lefejezik.</l>
					<l>Stíl nélküli novellaíró-tábor,</l>
					<l>vitatván, hogy a tétlenség mi jó.</l>
					<l>S regényírók, akikben nincs egy csöppnyi</l>
					<l>fantázia, szín és konstrukció.</l>
					<l>Vastag szivarral dugják bé a szájuk</l>
					<l>és oly nyugodtak, mint az angyalok</l>
					<l>a barokk stílü mennyezet alapján -</l>
					<l>de reményeik óriás-nagyok.</l>
					<l>Felicián leült a rossz diványra,</l>
					<l>melyből a lószőr kikívánkozott.</l>
					<l>Egy borzas festő habzó szájjal éppen</l>
					<l>a nagy Cézanne fölött vitatkozott.</l>
					<l>Azt mondta rá, hogy nincsen létalapja,</l>
					<l>hogy ravasz ál-praerafaelita...</l>
					<l>S ahogy Felicián leült helyére,</l>
					<l>abbamaradt az értékes vita.</l>
					<l>Egy ifjú piktor mellé ült, ki újdon,</l>
					<l>szűz felfogásban rajzolt akkoron;</l>
					<l>Hennernek hívták, jó bohó fiú volt,</l>
					<l>kissé híres már a piktor-soron.</l>
					<l>Franciával keverte azt a módit,</l>
					<l>amely magyar volt, s csupa förtelem.</l>
					<l>Tehetséges volt, üres lelkülettel,</l>
					<l>kissé konok, kissé erkölcstelen.</l>
					<l>Felicián mesélni kezdte néki,</l>
					<l>hogy milyen árva, milyen elhagyott.</l>
					<l>Hogy a kutyánál, annál is kivertebb,</l>
					<l>hogy valóságos útszéli halott.</l>
					<l>S hogy ehhez még szerelmes is, sötéten,</l>
					<l>s reménytelen; s leírta azt a nőt...</l>
					<l>S amíg beszélt, Henner csak ámult-bámult</l>
					<l>s a rossz díványhoz szinte odanőtt.</l>
					<l>- Hisz nővérem e nő, kit ily rajongva</l>
					<l>tükröz szemed és dicsérget a szád!...</l>
					<l>No jó, öreg, majd bemutatlak néki,</l>
					<l>csak légy nyugodt, majd lesz gondom reád...</l>
					<l>................................................................</l>
					<l>S Feliciánból vulkán tört magasra,</l>
					<l>az égre írva forró betüvel</l>
					<l>egy lánynevet, a szép Aníziáét,</l>
					<l>egy égi fénnyel írt iniciálét,</l>
					<l>mely minden csillagnál szebben tüzel...</l>
				</lg>
				<p>3</p>
				<lg>
					<l>Ki tud egy költőt elkisérni útján,</l>
					<l>mikor szerelmi tébolyban lebeg?</l>
					<l>Mikor lelkében ihletre ragadják</l>
					<l>az átkozott, a gonosz végletek.</l>
					<l>Mikor a világ közepére lépve,</l>
					<l>úgy érzi, hogy minden csak tőle függ.</l>
					<l>Hogy az angyalok mind az ő leányi</l>
					<l>és tőle kapták szépségük s nevük.</l>
					<l>Mikor az ajkát nem tudja lezárni</l>
					<l>s a szíve nyitva, mint egy rossz szekér,</l>
					<l>amely felhőkről álmodik s döcögve</l>
					<l>zörög, zörög s bizony nem messze ér...</l>
					<l>Felicián azt hitte, hogy király lett</l>
					<l>s hogy örök pünkösd nyitott rá kapút.</l>
					<l>Úgy lépegetett, mintha csupa bársony</l>
					<l>és rózsa lenne alatta az út.</l>
					<l>Még este elment ürmöst hajtogatni</l>
					<l>s rubinnak nézte az ürmös szinét,</l>
					<l>míg messziről, a szerelem honából</l>
					<l>felzengett, lágyan egy álom-spinét...</l>
					<l>A feje már elkábult egy kevéssé</l>
					<l>az alkoholnak gőzében; nyitott</l>
					<l>szivével és szájával új reményt nyelt -</l>
					<l>s a lelke lázas mélyéig ivott.</l>
					<l>Aztán az ajka, mint egy prédikáló,</l>
					<l>bölcs lelkipásztor, suttogásba fog:</l>
					<l>Cyrano hetyke rímeit szavalva,</l>
					<l>míg körülötte röpke élc forog.</l>
					<l>S míg ott eveztek borharmatos ajkán</l>
					<l>a foszfor-terhes, puffogó igék,</l>
					<l>heves, mohó vágy kapta el a lelkét,</l>
					<l>hogy elszédüljön, halálig igyék.</l>
					<l>Hogy semmi, semmi ne maradjon abból</l>
					<l>tompa fejében, ami a való,</l>
					<l>hogy álomképek kússzanak a falra,</l>
					<l>a reményadta szép, a csalfa jó...</l>
					<l>Már nyakkendője bambán félrecsúszott</l>
					<l>s két bús szemében könnyek árnya járt,</l>
					<l>mikor Henner nevetve, nagy robajjal</l>
					<l>kilökte a vendéglő ajtaját.</l>
					<l>Feliciánhoz rohant s a borából</l>
					<l>egy hosszu kortyot ivott szótlanul;</l>
					<l>majd derűs arccal az arcába nézve</l>
					<l>s kacagva csöndbe karja fele nyúl.</l>
					<l>Fejére teszi gyűrődött kalapját</l>
					<l>és az utcára kivonszolja őt...</l>
					<l>S mintha a bor valóra váltna mindent -</l>
					<l>ott áll a lány Felicián előtt...</l>
					<l>- Elhoztam őt - szólt Henner, és szemében</l>
					<l>a büszkeségnek fénye fellobog; -</l>
					<l>s beszéltem érted, tudtam, vén iszákos,</l>
					<l>hogy itt leszel. Legyetek boldogok.</l>
					<l>S Feliciánnak a lába bokáig</l>
					<l>mintha a földbe sülyedne, szegény.</l>
					<l>A szégyen és a zavar kipiroslik</l>
					<l>az arcán és két szeme szögletén.</l>
					<l>De Anízia, mintha mindöröktől</l>
					<l>ismerné már, a szava oly meleg.</l>
					<l>Meginti őt, hogy sokat inni méreg,</l>
					<l>s Felicián pár kúsza szót hebeg.</l>
					<l>Aníziának arcát nézi, nézi,</l>
					<l>melyen a bőr oly krémes sápatag,</l>
					<l>miként a vaj a hószínű kalácson,</l>
					<l>májusban, mikor rózsaszín a nap.</l>
					<l>S a lépteit, ez omló, telt csipőknek</l>
					<l>elandalítón fáradt ütemét...</l>
					<l>S Felicián elkapta csöndbe, lopva</l>
					<l>tűzvészbe hullott, szikrázó szemét.</l>
					<l>Majd apró-cseprő dolgokról beszéltek.</l>
					<l>S hova mehetnénk? - így szólott a lány. -</l>
					<l>S beléptek egy mozinak széles, hangos,</l>
					<l>olcsó szíveket váró ajtaján.</l>
					<l>Felicián bárgyún állt a sötétben,</l>
					<l>nem tudta, hol van? merre és miért?...</l>
					<l>S e pillanatban Anízia karja</l>
					<l>megreszkettetőn az övéhez ért.</l>
					<l>Fínom, meleg kezét feléje tárta</l>
					<l>s magával vonta a zsöllyék közé.</l>
					<l>Szegény Feliciánnal minden forgott,</l>
					<l>s a vér megfojtja, ó, úgy érezé.</l>
					<l>Az öntudatra nem lehet lakattal</l>
					<l>erőszakolni azt, ami hazúg!</l>
					<l>Jól tudta ő, hogy eme mozdulatban</l>
					<l>a nőietlenség parancsa zúg...</l>
					<l>Hogy aki lány, lélekben, testben szűzi,</l>
					<l>az nem tesz ilyet soha-soha meg.</l>
					<l>Ha bármily vágynak ostora is űzi,</l>
					<l>ha hozzáérnek, szégyenlőn remeg...</l>
					<l>Jól tudta ő, hogy mi az ideális,</l>
					<l>az igazi, a gyöngédlelkü lány...</l>
					<l>...De, hogy leültek, már a vére szólott,</l>
					<l>s ott érezte a parfőmjét magán.</l>
					<l>Az Otkolonnak citromligetekből</l>
					<l>szívekbe zengő, friss lélekzetét,</l>
					<l>amelybe nehéz Lorigant leheltek,</l>
					<l>Lorigant, mely vágylüktető, setét.</l>
					<l>S ott ülve a homályos nézőtéren,</l>
					<l>a szűk zsöllyének puha bársonyán,</l>
					<l>hozzája ért a combnak körteforma</l>
					<l>kemény íve és fent a puha váll...</l>
					<l>S amíg mindezt, mint kéjes meleg fürdőt,</l>
					<l>magábaszívta mohón és vadul,</l>
					<l>érezte, hogy most menekülni kéne,</l>
					<l>el innen, gyorsan, el nyomtalanul!...</l>
					<l>Mert ez a mély, e vérig és velőig</l>
					<l>ható gyönyör, ó, nem az, ami kell!</l>
					<l>Ami a békés, szent családi fészket</l>
					<l>az istenig magasztosítja fel.</l>
					<l>Hogy ez a lány nem nő, hanem a nőstény,</l>
					<l>hogy ez a szív nem lélek, puszta vér,</l>
					<l>amely porban véli magát királynak</l>
					<l>s kegyetlenül követel, sose kér...</l>
					<l>De - zsongitó dal szállt a zongorából</l>
					<l>s a vetítőgép tompán berregett,</l>
					<l>s a félhomályban néha ki-kivillant</l>
					<l>a vajszín bőr a dús selymek megett...</l>
					<l>S mikor kijöttek későn este, fáradt</l>
					<l>sugárt hintett rájuk a méla hold.</l>
					<l>S Felicián keserü szájjal tudta,</l>
					<l>hogy játszani kezd véle egy kobold.</l>
					<l>Hogy nincsen csapda, amely erősebben</l>
					<l>tarthatna fogva férfit, mint a vér -</l>
					<l>ez átkozott, e csalfa bíborfesték,</l>
					<l>amelynek titkát hiába keresnéd,</l>
					<l>a földből indul s csak a földig ér...</l>
				</lg>
				<p>4</p>
				<lg>
					<l>S a napok teltek, álmodóan szálltak</l>
					<l>a buja vágyak kövér szárnyain.</l>
					<l>A költő lengett messzi ligetekben</l>
					<l>a dús hasonlatok uszályain.</l>
					<l>Mérget kevert morális életének</l>
					<l>kristálykelyhébe öntudatosan;</l>
					<l>s a méreg olyan édes volt szivének</l>
					<l>s ő fulladozva itta, boldogan.</l>
					<l>Esténként már ott ült ő Henneréknél</l>
					<l>s Anízia anyjával diskurált,</l>
					<l>ki termetes, édeskés asszonyság volt;</l>
					<l>és majd mindennap náluk vacsorált.</l>
					<l>Biz eleinte nehéz volt lenyelni</l>
					<l>a falatot a puszta asztalon,</l>
					<l>melyre nem raktak sohasem terítőt,</l>
					<l>oly furcsa helyzet volt, vígasztalan.</l>
					<l>Papírról ettek, nem tehettek róla,</l>
					<l>ez volt őnáluk a tradíció,</l>
					<l>mit Felicián tiszteletbe tartott;</l>
					<l>de meg-megfogta egy-egy vízió:</l>
					<l>az otthoni, a tiszta kép, mig anyja</l>
					<l>patyolatfehér abroszon terít,</l>
					<l>ezüst villával s pengő ezüstkéssel,</l>
					<l>az asztal fölé jámbor lendüléssel</l>
					<l>áldástosztón kitárva kezeit.</l>
					<l>Az egyszerű, az illatos, az áldott</l>
					<l>sültburgonyának rózsaszín bele</l>
					<l>a csillogó, a tiszta porcellánon,</l>
					<l>mely áhitatos fénnyel van tele.</l>
					<l>S az estnek békés, vígaszteli csendje,</l>
					<l>a harmonikus, falusi család...</l>
					<l>S Felicián, míg evett, képzeletben</l>
					<l>átölelte az anyja asztalát...</l>
				</lg>
				<lg>
					<l>De - ekkor már gyökeret vert a lába</l>
					<l>az érzékeknek omló, süppedő</l>
					<l>bizonytalan talaján, hol az erkölcs</l>
					<l>fehér sugára ritkán tűn elő.</l>
					<l>Aníziának gömbölyű, virágzó,</l>
					<l>fehér karjára hajtá a fejét,</l>
					<l>és teli szájjal szívta be a bőre</l>
					<l>mandulaízü, langy lehelletét.</l>
					<l>Már ekkor hallgatólagosan, csöndbe</l>
					<l>menyasszony s vőlegény volt ez a pár,</l>
					<l>a lelkük messzi, más-más régiókban,</l>
					<l>nem illettek sehogyse össze bár.</l>
					<l>A költő, aki zengésekre szomjas</l>
					<l>és hűségről fon örökzöld-mesét.</l>
					<l>A lány, ki egy férfiban nem lát többet,</l>
					<l>legfeljebb rabját, éhes kedvesét...</l>
				</lg>
				<lg>
					<l>S így többnyire a vérükön keresztül</l>
					<l>beszélgethettek csupán. A szavak</l>
					<l>Feliciánnak ajkán, ha kibújtak,</l>
					<l>mint temetői fekete szalag:</l>
					<l>úgy fonódtak rá ónnyakára, gyilkos,</l>
					<l>vad szoritással, amely fojtogat -</l>
					<l>a megnemértés kínpadjára kötve,</l>
					<l>Felicián titokba sírt sokat...</l>
				</lg>
				<lg>
					<l>A Hennerék lakása bús lakás volt:</l>
					<l>olcsó pálmák közt kopott bútorok.</l>
					<l>Nyűtt drapériák fönn a síró ajtón,</l>
					<l>fölötte pókok, dolgos-botorok.</l>
					<l>A fal mellett nagy szőttes, hátasdívány -</l>
					<l>ó, szent trónus királynő-comb alatt!...</l>
					<l>Az ágy fölött elzüllött ingaóra,</l>
					<l>a mutatója egyhelyben maradt.</l>
					<l>A falakon néhány keserű portré,</l>
					<l>egy szélmalom s egy tébolyteli park.</l>
					<l>Odébb egy furcsa, bősz kubista vászon:</l>
					<l>egy cirkusz-bódé?... vagy egy katafalk?...</l>
					<l>Ily bizonytalan minden: mintha kézzel</l>
					<l>sosem nyúlnának itten semmihez;</l>
					<l>minthogyha csak a mult s a jelen volna</l>
					<l>s nem kérdeznék meg sosem, hogy: mi lesz?</l>
					<l>A két ablak egy szomorún-homályos</l>
					<l>utcára nyílott, ahol éccakán</l>
					<l>le-fel sétált a szerelem-kenyéren</l>
					<l>tengődve élő sok festett leány.</l>
					<l>Fel-felkacagtak ők az ablakokba</l>
					<l>a tisztességes nőkhöz, hogyha jött</l>
					<l>az alkonyat s a munka tikkadt gőze</l>
					<l>nehezen szállt a háztetők fölött.</l>
					<l>Gyűlölet volt e kiapadt szemekben,</l>
					<l>és a hullává csókolt sok kebel,</l>
					<l>mint szennyes áron ringó labdarózsa,</l>
					<l>oly aléltan, utálva mered el...</l>
					<l>Aníziát e kép tartotta fogva,</l>
					<l>maga se hitte, - öntudatlanul.</l>
					<l>A lélek sokszor bújva, leplezetten,</l>
					<l>mint éhes diák, titokba tanul.</l>
					<l>Csak nézte, nézte még kislány korában</l>
					<l>s mint nagylány is, előtte volt e kép -</l>
					<l>az elcsúszott, buja szép női láb, mely</l>
					<l>a sárba is selyemcipőbe lép...</l>
					<l>Az átellenes üres telek bambán</l>
					<l>ásítgatott sok nyári délután.</l>
					<l>Hátul valami ócska gyár sipolgat</l>
					<l>a kis bárányfelhők közé tunyán.</l>
					<l>Vigasztalan, kilátástalan, kormos</l>
					<l>bús horizont volt, amely a szemet</l>
					<l>sötét színekkel halálra zsufolja</l>
					<l>és bekormozza a tekintetet.</l>
					<l>Szabad, szállongó léleknek van útja</l>
					<l>minden mélységbül a magas felé.</l>
					<l>De aki gyenge, ingadozó lélek,</l>
					<l>nincs annak útja semerre szegénynek,</l>
					<l>mi előtte van, abba lép belé...</l>
				</lg>
				<lg>
					<l>Egy este is, hogy túláradt a lelke,</l>
					<l>Hennerékhez ment el Felicián.</l>
					<l>Anízia ott trónolt önfeledten,</l>
					<l>valami ócska, tarka bús cihán.</l>
					<l>Körötte anyja, meg a görbeorrú,</l>
					<l>s fiatalurak, egész nagy sereg.</l>
					<l>Máriás járta, kezükben a kártya,</l>
					<l>mint babonás, diabólikus hártya, -</l>
					<l>Feliciánnak szíve megremeg.</l>
				</lg>
				<lg>
					<l>Mint aki vétlen a pokolba lépett,</l>
					<l>úgy égette az arcát az a fény,</l>
					<l>amely a langyos lámpaernyő szélén</l>
					<l>szűrődött lanyhán. Ottan ült a vén</l>
					<l>szabólegény, tíz ujja vásott bütykös,</l>
					<l>rokonuk volt, így mondták, jó gyerek.</l>
					<l>Minden ötpercben félreállt a szája,</l>
					<l>és így kiáltott: Most biztos nyerek!</l>
					<l>Odébb, közvetlen Anízia mellett,</l>
					<l>hogy húsos válla az övéhez ért:</l>
					<l>ott ült a furcsa, gnómarcú szinész, ki</l>
					<l>minden ütésnél csöndben inni kért.</l>
					<l>Anízia ilyenkor lanyha nesszel</l>
					<l>felemelkedett és vizért szaladt;</l>
					<l>míg a szinész, nagy loppal, észrevétlen,</l>
					<l>lábujjhegyen utána kiszaladt.</l>
					<l>Csak Felicián vette észre őket,</l>
					<l>hogy összebújtak az ajtó mögött...</l>
					<l>Fejébe szállt a vére, belesápadt,</l>
					<l>e rettenetes, véres öntusákat</l>
					<l>átkínlódván, a lelke megtörött.</l>
					<l>S a harmadik, egy vad paraszti, durva,</l>
					<l>ki festő volt, ajkán hóhéri dac,</l>
					<l>félóránként így zúgott: már elég volt!</l>
					<l>S Anízia így szólt rá: itt maradsz!</l>
					<l>Mert mindnyájával lágyan tegeződött,</l>
					<l>és Felicián, a szelíd, naiv,</l>
					<l>bátran hihette, hogy minden szavával</l>
					<l>mohóan titkos ölelésre hív...</l>
				</lg>
				<lg>
					<l>Mert aki férfi, féltékeny a szóra,</l>
					<l>a földre, vízre, még az égre is.</l>
					<l>Csupán egész világot tudna adni,</l>
					<l>szerelmének nyila a mélybe visz.</l>
					<l>Egész asszonyt kíván egész szivének</l>
					<l>és félti őt és félti önmagát.</l>
					<l>Hogy látnia ne kelljen véres ívben</l>
					<l>lehulló, fényes tündércsillagát.</l>
					<l>Mert, tudjátok-e, mi a féltékenység?</l>
					<l>A félelem, hogy elveszítjük hőn,</l>
					<l>imádattal szeretett, drága kincsünk</l>
					<l>egy átkos pillanatban, amidőn</l>
					<l>az utcakő messzire viszi tőlünk,</l>
					<l>a levegő segíti tüdejét,</l>
					<l>az ég ragyog felette bíztatóan</l>
					<l>s a tengerek hetykén így súgnak: jól van!</l>
					<l>a szerelem lejárja idejét.</l>
					<l>A szellők is a hóna alá nyúlnak,</l>
					<l>a selymes vállat elröpítik ők,</l>
					<l>mert mindent, mindent könnyedén legyőznek</l>
					<l>és a jármukba hajtanak a nők.</l>
					<l>S te ott maradsz, a vágy-e, vagy a szégyen? -</l>
					<l>valami elfojt és torkonragad.</l>
					<l>És nem tudod, hogy önmagadat öld meg,</l>
					<l>vagy lökd a vízbe a nagy hídakat;</l>
					<l>vagy azt kiáltsd ki széles e világba,</l>
					<l>hogy rádhajolt egy nő és kirabolt -</l>
					<l>míg meg nem ért majd senki és mosolygva</l>
					<l>néznek reád, és kikacag a hold...</l>
				</lg>
				<lg>
					<l>Felicián szivén a vád virágzott,</l>
					<l>mint verdeső, mint csipkedő csalán.</l>
					<l>A vádnak titkos, névtelen fulánkja</l>
					<l>be-beszúrt néha a szíve falán.</l>
					<l>A szemét is sokszor lehúnyni készté,</l>
					<l>az ajkát is bezárni szigorún;</l>
					<l>s a két kezét vak ökölbe szorulni,</l>
					<l>míg minden vére fejébe tolul...</l>
					<l>De néma maradt, fennen gyanakodni</l>
					<l>hogy is mert volna ez a bús-szegény,</l>
					<l>a nőre, akit egyetlennek vállalt,</l>
					<l>kit ajándékba küldött a remény!</l>
					<l>Kivel átszőtte élte minden tervét,</l>
					<l>akire szent palotát épitett.</l>
					<l>Akire feltett jelent és jövendőt,</l>
					<l>nyugalmat, békét, bizalmat, hitet.</l>
					<l>Mindég gyávának, kislelkűnek mondták</l>
					<l>barátai, mert merni nem tudott;</l>
					<l>s hogy a keserű vád kínozta lelkét,</l>
					<l>most minden sebten eszébe jutott.</l>
					<l>Bizonnyal ő az, kit a vád elérhet,</l>
					<l>ki rosszat lát, bár nincs rá semmi ok,</l>
					<l>a falon árnyat, felhőket az égen, -</l>
					<l>minden kis mákszem őnéki titok!...</l>
					<l>Így korholgatta önmagát, miközben</l>
					<l>az idő múlott, már éjfélre járt...</l>
					<l>S csak nézte, nézte szomjas pillantással,</l>
					<l>szerelmes szívvel őt, Aníziát.</l>
					<l>Vajas vonalu, tompafényü vállát,</l>
					<l>mit pongyolája fedetlen hagyott.</l>
					<l>Mert mindég, mindég pongyolát viselt ő,</l>
					<l>sötétpirosat, lágy, omlatagot.</l>
					<l>Amely a keblén átalvetve, lengén</l>
					<l>hanyagul habos fodrokat vetett.</l>
					<l>Felette ajka, ez a hasadt ringló,</l>
					<l>gőgös mosollyal hetykén nevetett.</l>
					<l>Jaj, óvakodj a nőtől, kinek ajkán</l>
					<l>konok virág az oktalan mosoly.</l>
					<l>Ki mindent, ami útjába kerül, langy</l>
					<l>unalma párfőmjével meglocsol.</l>
					<l>Kinek a száján ott virít a röpke,</l>
					<l>a lepkeszárnyú, testszín könnyüség,</l>
					<l>mert azt hiszi, hogy vidámság: az érték,</l>
					<l>a lelkéből hiányzik ama mérték,</l>
					<l>mely fölméri a könnyek bús hüsét...</l>
					<l>Jaj, óvakodj a nőtől, kinek búgó</l>
					<l>trillája van csak, mely a testbül él!</l>
					<l>A kacaja: a testének beszéde</l>
					<l>és e beszéd a poklokból beszél!...</l>
				</lg>
				<lg>
					<l>Az embergőzös, zsúfolt kis szobában</l>
					<l>már fojtó volt a cigarettafüst,</l>
					<l>mit kettévágott a hold sarlójából</l>
					<l>az ablakon beívelő ezüst;</l>
					<l>egy kócos kis parasztcseléd becammog</l>
					<l>s a két ágyat felbontja; püffeteg</l>
					<l>kis arcán fáradt húnyó pír világol,</l>
					<l>a lépte lassú, téveteg, beteg.</l>
					<l>S az ágy bele kidől a nyers-profánul</l>
					<l>bámészkodó férfiszemek előtt,</l>
					<l>és méregetik a helyét a párnán</l>
					<l>és ágybafekve képzelik el őt...</l>
					<l>...Búcsúzkodás. A szabólegény félszeg</l>
					<l>hajlással a lány vállát öleli,</l>
					<l>és mohó, nedves csókjával tapad rá</l>
					<l>az ajakára, amely kéjteli...</l>
					<l>És sorbajár a többi. Legutolsó</l>
					<l>Felicián a konyha szögletén,</l>
					<l>ott vár sorára, szégyenében égve,</l>
					<l>de mégis, mégis egy csókot remélve -</l>
					<l>amely után rég epedett szegény.</l>
					<l>És elmentek. A léptük tompa nesszel</l>
					<l>visszhangozik a mély lépcsősoron.</l>
					<l>S Felicián ott áll a konyha mélyén</l>
					<l>Aníziát ölelve: egy torony</l>
					<l>felhők közé meredve szúró csúcsán</l>
					<l>érzi magát; már nem bántja szivét</l>
					<l>a féltékenység, ez a sánta ördög</l>
					<l>s a sok szivébe mardosó miért...</l>
					<l>Csak egy tüzeli már, e jó valóság,</l>
					<l>hogy átölelve tartja azt a nőt,</l>
					<l>ki lázas éccakáinak ivébe</l>
					<l>csábítgató szoborként odanőtt.</l>
					<l>Kit úgy kivánt magának, oly remegve</l>
					<l>s ki feltüzelte vérét és agyát...</l>
					<l>S e pillanatban maguk előtt látják</l>
					<l>a holdfényben feltűnni az anyát...</l>
				</lg>
				<lg>
					<l>A gömbölyű karok puhán leválnak</l>
					<l>s eltávolodnak a tapadt tagok.</l>
					<l>És valahonnan, egy sötét fiókból</l>
					<l>kiáradnak a konyhaillatok.</l>
					<l>A villanyóra tompa ketyegése</l>
					<l>a falon, a gyúródeszka felett,</l>
					<l>mint egy titokban hazajáró lélek,</l>
					<l>vagy mint a hűvös lelkiismeret.</l>
					<l>S Felicián lement. S ahogy zsebében</l>
					<l>a kapupénzt keresve kotorász,</l>
					<l>mikéntha tompán a mellére ülne</l>
					<l>az ócska, fülledt, piszkos, régi ház.</l>
					<l>S csoszogva jő egy zöldszemű boszorkány,</l>
					<l>a házmesterné s kinyújtja kezét,</l>
					<l>fogatlan ajka piszkos szókra nyílik</l>
					<l>s komisz szivéből hull-hull a szemét:</l>
					<l>- Az embert itt még aludni se hagyják,</l>
					<l>csak dáridóznak mindig reggelig -</l>
					<l>ma ez az úr, holnap egy más gavallér,</l>
					<l>nagyon is sok a férfi, hát telik!...</l>
				</lg>
				<lg>
					<l>... És fellélekzik odakinn az uccán,</l>
					<l>mintha tűnődve lépne. Fenn az ég</l>
					<l>oly tiszta, olyan kékes, enyhe békés,</l>
					<l>ó, nem lehet így hazamenni még.</l>
					<l>S Felicián sétálni viszi fáradt,</l>
					<l>gyalázatba lökött szivét. A hold</l>
					<l>finom ködöket bocsájtott a földre,</l>
					<l>amikben a vak éjjel megbotolt.</l>
					<l>Már messze volt Felicián, a víznél,</l>
					<l>a Margit-hídon nézte a Dunát,</l>
					<l>hol fínom, messzi, lágy, selymes morajlás</l>
					<l>dúdolt valami dalt a hídon át:</l>
					<l>az öngyilkosok andalító-édes,</l>
					<l>csábítgató, csitító énekét,</l>
					<l>a megbotlottak búcsúzsolozsmáját,</l>
					<l>az ifjúan elaggott vénekét...</l>
					<l>...S egy hajó jött az olajfényü vízen</l>
					<l>nagy nesztelen, s az éj vak köpenyén</l>
					<l>átfúródott pár pislákoló lámpa,</l>
					<l>pár szende, lenge, aranycsíku fény.</l>
					<l>Orrával egyre közelébb suhanva</l>
					<l>némán eltűnt a Margit-híd alatt,</l>
					<l>nyomában egy mély fekete barázda,</l>
					<l>hol Felicián szeme fennakadt.</l>
					<l>Vaj, lesz-e árva, szegény életének</l>
					<l>Anízia lelkében ily nyoma?</l>
					<l>Vaj, lesz-e néki féltő és segítő,</l>
					<l>gondoskodó, szerető asszonya?...</l>
					<l>És bámulva a hajó útja-hosszát,</l>
					<l>a kis barázdát befödte a víz,</l>
					<l>Felicián megindult most az úton,</l>
					<l>amelyről tudta, hogy a mélybe visz.</l>
					<l>Piciny hajóm, csak menj a magad útján! -</l>
					<l>így suttogott s megindult tétován;</l>
					<l>s hogy hazafelé ment, egy nemes liljom</l>
					<l>pattant ki csöndbe lelke mély taván...</l>
				</lg>
				<p>5</p>
				<lg>
					<l>A júliusi forrón sütő napban</l>
					<l>Felicián Aníziához ment.</l>
					<l>Ó, holnap lesz a mennyegző, a boldog,</l>
					<l>a tiszta nász, az isteni, a szent.</l>
					<l>Felicián, bár sose szokta tenni,</l>
					<l>beállt egy laphoz s vígan dolgozott;</l>
					<l>nem éjjelezett s kora reggel kelt fel,</l>
					<l>amit pedig ő sohasem szokott.</l>
					<l>S igen nagy gondot fordított magára,</l>
					<l>a borbélynál félóra hosszat ült.</l>
					<l>A vendéglőben alkoholt nem rendelt,</l>
					<l>egy pohár víz, leves, kis adag sült.</l>
					<l>És általában más emberré vedlett,</l>
					<l>ki polgárias, már nem szabados;</l>
					<l>kinek kezében kemény állomáshoz</l>
					<l>érkezik el a kis nikkel-hatos.</l>
					<l>Csak virágokra költött bőkezűen,</l>
					<l>naponta kétszer küldött patyolat,</l>
					<l>habos-fehér s tüzes-piros virágot,</l>
					<l>elküldte volna az egész világot -</l>
					<l>még annál is többet; nagyon sokat.</l>
					<l>Szíve dobolt és lázba jött a vére,</l>
					<l>hogy arra gondolt: holnap mi leszen...</l>
					<l>- A boldogságból istenadta részem</l>
					<l>tiszta kezekkel végre kiveszem!</l>
					<l>Úgy fogok nyúlni hozzá, mint a gyönge</l>
					<l>pólyásbabához a jó anyakéz.</l>
					<l>És leomolva úgy fogom imádni,</l>
					<l>ha szemérmesen a szemembe néz...</l>
					<l>Vigyázni fogok rája és becézni</l>
					<l>fogom a testét, lelkét szűntelen;</l>
					<l>ó, Istenem, legyen a neved áldott,</l>
					<l>hogy ily kegyes vagy s bőkezű velem!...</l>
				</lg>
				<lg>
					<l>Így fogadkozott s röpíté a hála</l>
					<l>a mennyekig. - És ahogy benyitott,</l>
					<l>a levegőben homályos köd úszott,</l>
					<l>valami baj... valami rossz titok...</l>
					<l>Anízia csak kacag s fejét rázza:</l>
					<l>félig mezítlen; a két telt kebelt</l>
					<l>valami fátyol égre lódította -</l>
					<l>így ült a mohó festőnek modellt.</l>
					<l>Aranypára nyakának kéjvonalján,</l>
					<l>mint lágy kígyóhas, zöldbe ívelő...</l>
					<l>Odébb egy piszkos, rozzant festőállvány,</l>
					<l>a vásznon egy nőalak tűnt elő.</l>
					<l>A körvonalak bizonytalan szürke,</l>
					<l>lágy tónusa a vászonra omolt.</l>
					<l>(A szobában mintha szétfújtak volna</l>
					<l>olajfestéket, kámfort és Odolt.)</l>
					<l>A bútorok eltolva, mint egy furcsa,</l>
					<l>bizarr, vadóc, piciny atelié...</l>
					<l>S e zűrzavarban kéjesen világol</l>
					<l>a hűs kebel fénye, a telié...</l>
					<l>Hogy Felicián az ajtóba lépett,</l>
					<l>a festő ott állt a dívány előtt,</l>
					<l>Anízia fodrait igazítá,</l>
					<l>szakértő kézzel rendezgette őt.</l>
					<l>S az ablakon szélesen kihajolva,</l>
					<l>mint hogyha ott se volna, csöndesen,</l>
					<l>az őrszem figyelt ki, a görbeorrú</l>
					<l>az ablakon az utcára, lesen!</l>
					<l>E pillanatban a festő lihegve</l>
					<l>Aníziának egy kis cédulát</l>
					<l>nyomott kezébe... Felicián ott áll...</l>
					<l>előtte összefolyik a világ...</l>
					<l>Aníziára csap, ki a kezében</l>
					<l>összegyűri a titkos papirost,</l>
					<l>de előront a görbeorrú, s gyorsan</l>
					<l>a kis papírt magához rántja most,</l>
					<l>ezer darabra szétszakítja cinkos</l>
					<l>kezével, és a kis papírhalom,</l>
					<l>mint mély titok, amely halálig az lesz,</l>
					<l>könyörtelen kiszáll az ablakon.</l>
					<l>Felicián keze ökölbe görbül</l>
					<l>és kidagadnak nyakán az erek,</l>
					<l>majd úgy áll ott, mint egy naiv, tudatlan,</l>
					<l>síró szegény, tehetetlen gyerek.</l>
					<l>Erőt vesz lelkén, amely undort érez</l>
					<l>az esküvő előtti szent napon</l>
					<l>s tekintete kiszáll a forró nyárba,</l>
					<l>a sárga nap felé az ablakon...</l>
					<l>... Mélységes csönd... Aníziának ajkán</l>
					<l>mint gyöngyszemek, úgy perg a kacagás.</l>
					<l>Feliciánt a könnyek fojtogatják,</l>
					<l>a mérhetetlen szégyen, a sirás...</l>
					<l>Szelíd a hangja, amikor megszólal:</l>
					<l>- Mi volt rá irva és mért titkolod?...</l>
					<l>Anízia csak kacag s fejét rázza:</l>
					<l>- Ne törődj vele, ártatlan dolog.</l>
					<l>Élceket írtunk egymásnak, s bolondos</l>
					<l>figurákat rajzoltunk, semmiség...</l>
					<l>... S Feliciánnak düh száll a szivébe</l>
					<l>és látja, ó, a fekete misét,</l>
					<l>melyben a papnő: Anízia s feslett</l>
					<l>barátnője: a sekrestyés, s a rút,</l>
					<l>féltehetségű festő: az eretnek,</l>
					<l>aki velük a kárhozatba fut...</l>
					<l>- Ha semmiség, hát épp azért ne titkold,</l>
					<l>azonnal mondd meg, van hozzá jogom!</l>
					<l>E palástolt, e bűnös hallgatást én</l>
					<l>továbbra tűrni már nem akarom!...</l>
					<l>S Anízia két szép gömbölyü térdét</l>
					<l>hanyag lengéssel keresztbe veti,</l>
					<l>hogy felrepül a pongyolának széle,</l>
					<l>amely az ingét is meglengeti,</l>
					<l>s egy pillanatra szemérmetlen daccal</l>
					<l>a síkos, fehér bőr előmered...</l>
					<l>S rekedten szól: E nyers, e durva hangot</l>
					<l>velem szemben használni hogy mered?</l>
					<l>Mi jogon faggatsz?... Rabszolgád vagyok tán?...</l>
					<l>Mi közöd ahhoz, amit én teszek!...</l>
					<l>Én úgy cselekszem, ahogy jónak látom</l>
					<l>s amilyen vagyok, csak olyan leszek!</l>
					<l>Féltékenységed nem bírom, nem állom</l>
					<l>és hogy kételkedsz bennem: vérig sért!</l>
					<l>Én nem lehetek felesége annak,</l>
					<l>ki les reám és aki meg nem ért.</l>
					<l>Hisz azt mondtad, hogy rengeteg a dolgod,</l>
					<l>hogy nincs időd és este jössz csak el.</l>
					<l>Hát mért jöttél már ily korán, mivégre!</l>
					<l>az ember néked már mit higyjen el?!...</l>
					<l>Mindíg hazudsz és rajta akarsz csípni,</l>
					<l>a házasságot nem így képzelem.</l>
					<l>Nekem szükségem van a szabadságra</l>
					<l>s megárt ez az örökös félelem,</l>
					<l>hogy semmi se jó úgy, ahogy csinálom,</l>
					<l>ha megcsókolom a kuzínomat,</l>
					<l>vagy ha leülök, vagy hogyha felállok,</l>
					<l>csak isten látja az én kínomat.</l>
					<l>Még jókor van, még vissza lehet lépni,</l>
					<l>itt a gyűrűd - és kihúzva magát,</l>
					<l>a festőnek így szól, a hangja hetyke:</l>
					<l>- Folytassa hát a munkát, csak tovább!...</l>
				</lg>
				<lg>
					<l>... S a festő újra fölveszi ecsetjét</l>
					<l>és elkever egy csepp ultramarint</l>
					<l>kis okkerrel s a görbeorrú lánynak</l>
					<l>félig elrejtett nevetéssel int.</l>
					<l>S Anízia arcán a gőg virágzik,</l>
					<l>a testnek silány gőgje és meredt</l>
					<l>szemével egy fix pontra réved, lanyhán</l>
					<l>eresztve el a síma térdeket...</l>
					<l>S Felicián a múlt időkre gondol,</l>
					<l>a kis falura, ahol született.</l>
					<l>Hol nincs se kék, se okker, se hazugság,</l>
					<l>hol fehérrel festik az életet.</l>
					<l>Hol a leány, mint gyenge cukorbábú,</l>
					<l>úgy mállik el a vőlegény szaván.</l>
					<l>Ahogy egymásra éveken keresztül</l>
					<l>szelíden vár a férfi és a lány.</l>
					<l>Hol a csipőket és a kerek vállat</l>
					<l>nem uralja a külön öntudat.</l>
					<l>Hol fehér rózsa s fehér csipkefüggöny</l>
					<l>illatosítják a nászi utat...</l>
					<l>Keserű bánat: a bús megbánásé,</l>
					<l>marcangoló. Aztán észbekapott,</l>
					<l>egy pillanatig szótlan állt, majd némán</l>
					<l>körülnézett s ajkába harapott</l>
					<l>és fojtott hangon, mely a férfierkölcs</l>
					<l>kemény húrjain csendül hidegen,</l>
					<l>megszólal: Úgy akartam, hogy tevéled</l>
					<l>boldog lehessek, s te is énvelem!</l>
					<l>A boldogságnak tisztaság az ágya,</l>
					<l>amely fölött a szűzi baldachin:</l>
					<l>a lélek igaz, nyilt gondolkodása,</l>
					<l>melyen nem törhet át a szenny, a kín.</l>
					<l>E nőt, ki néked hű, meghitt barátnőd,</l>
					<l>megmondom nyiltan, nem bocsáthatom</l>
					<l>a házasságunk szentelt édenébe,</l>
					<l>felhőtaraj lesz a nyugalmas éjbe...</l>
					<l>Válassz közöttünk! Hogy kit: rádhagyom!...</l>
				</lg>
				<lg>
					<l>S Anízia leomló barna fürtjét</l>
					<l>fehér kezével fejére tüzi.</l>
					<l>A karjának ovális görbülése</l>
					<l>oly gyengéd, olyan ártatlan, szüzi.</l>
					<l>Felicián mellében, mint a gyászdob,</l>
					<l>tompán pereg egy sötét induló. -</l>
					<l>Anízia felugrik, arca lángol,</l>
					<l>a torka száraz, liheg, elfuló.</l>
					<l>Odarohan a görbeorrú lányhoz</l>
					<l>s őt szenvedélyes vággyal ölelőn,</l>
					<l>mély megvetéssel néz Feliciánra</l>
					<l>s az ajkán harsány kacaj tör elő...</l>
					<l>És berohannak a másik szobából</l>
					<l>az anyja, meg egy nénje, meg egy ősz</l>
					<l>nagybátyjuk, egy ferencjózsef-szakállú</l>
					<l>hordár s egy kiérdemesült dizőz.</l>
					<l>Mind rárohannak ők Feliciánra,</l>
					<l>és durván szidalmazzák őt, eme</l>
					<l>megőrült firkászt, ki nem való férjnek,</l>
					<l>nem lenne más: a család szégyene!</l>
					<l>És Aníziát vígasztalni kezdik,</l>
					<l>izzadt karjukkal ölelik a lányt</l>
					<l>és bíztatgatják: kapsz te vőlegényt még,</l>
					<l>ki megbecsül majd, aki sose bánt.</l>
					<l>Úgy kell neked, a főpincér nem kellett,</l>
					<l>egy főpincér, aki naponta száz</l>
					<l>koronát keres, jutna abból minden,</l>
					<l>ruha, kocsi s tán egy körúti ház!...</l>
				</lg>
				<lg>
					<l>... S Felicián kitántorog az ajtón</l>
					<l>és lebotorkál lassan, valahogy.</l>
					<l>A kapu alatt lent a szennyes kőre</l>
					<l>két összecsukló lábával lerogy.</l>
					<l>Már fáj a szíve és már visszamenne,</l>
					<l>már bűnös lelkűnek érzi magát.</l>
					<l>S hogy az ablakba még feltekinthessen,</l>
					<l>kínlódva megy a túlsó sorra át.</l>
					<l>S megáll. Szivét szeretné kihasítni</l>
					<l>s Aníziának feldobni oda,</l>
					<l>hogy olvashasson benne; percek múlnak,</l>
					<l>kezét szivére nyomja; tétova,</l>
					<l>könyörgő hangon a nevét kiáltja</l>
					<l>és várja Anízia egy szavát -</l>
					<l>s helyette a vén hordár meg a néni</l>
					<l>rákvörös arccal az ablakon át</l>
					<l>lekiáltanak hozzá minden undok,</l>
					<l>komisz szidalmat. Piszkos csődület</l>
					<l>támad körötte. Mert a csőcseléknek</l>
					<l>füle az ilyen hangra nem süket.</l>
					<l>Pár uccalány, a botránynak örülve,</l>
					<l>néhány inas, kocsis mind odagyűl;</l>
					<l>míg odafent a szidalomnak árja</l>
					<l>szegény Felicián fejére dül...</l>
				</lg>
				<lg>
					<l>Maga se tudta, hogy került ki onnan,</l>
					<l>két tenyerével arcát elfedi,</l>
					<l>úgy vágott lassan, csöndben imbolyogva</l>
					<l>az utcának, a láz remegteti.</l>
					<l>Lelkében porbahullt a szentelt oltár,</l>
					<l>már égett alkonypírba hullva Pest.</l>
					<l>Az Andrássy-út, mint egy temetői</l>
					<l>hosszú menet, komoran, egyenest,</l>
					<l>a bukó naptól piros ablakokkal</l>
					<l>szomorúságot lehelt kétfelől.</l>
					<l>... Most hova menjen?... merre meneküljön</l>
					<l>sebzett szívével önmaga elől?...</l>
				</lg>
				<p>6</p>
				<lg>
					<l>Hajnalodott. Felicián ruhástul</l>
					<l>feküdt az ágyon. Mellén a pokol</l>
					<l>síkos varangya, egy vén boszorkány ül:</l>
					<l>az álmatlanság - és dobol, dobol...</l>
					<l>S e dobszóra a gondolatok sorba,</l>
					<l>mint katonák, egymáshoz állanak.</l>
					<l>És árkon-bokron keresztül ugorva,</l>
					<l>újra egy éllé merednek: falak,</l>
					<l>miket az ellen: a nyugodnivágyás</l>
					<l>le sosem győzhet.</l>
					<l>És Felicián</l>
					<l>most fölveti sápadt fejét és lassan</l>
					<l>emlékezni kezd a gyűrött cihán.</l>
				</lg>
				<lg>
					<l>Szemébe a tipikus pesti udvar</l>
					<l>milljó szeplőjével benéz. Fehér</l>
					<l>falak merednek hátul föl az égre,</l>
					<l>miken a foltok, mint sok kis egér,</l>
					<l>szaladnak föl és furcsa figurákká</l>
					<l>tömörülnek a tűzfalak fokán.</l>
					<l>Hol a kémények közt két szürke macska</l>
					<l>szökell nagy-fürgén egymás nyomdokán.</l>
					<l>Köröskörül a rozzant korridórok,</l>
					<l>mint álomútak, görbe vonalak:</l>
					<l>amikre lépni halálos-veszélyű,</l>
					<l>s a vasrácsok, e kusza fonalak,</l>
					<l>mint rabbilincs a pesti ember testén,</l>
					<l>tömlöcrács, az ideget verdeső.</l>
					<l>S a fakó rozzant, köves pádimentum,</l>
					<l>mibe barázdát vájt a sok eső.</l>
					<l>Lent csatorna-nyílás sok bús homokkal,</l>
					<l>amelyből néha lomhán, undokul</l>
					<l>egy-egy kövér patkány szalad a napra</l>
					<l>s fénylő hátával a rácsnak szorul.</l>
					<l>Odébb, kétoldalt pesti bánatos fák,</l>
					<l>ez ősrabok, amelyek a napot</l>
					<l>csak lopva kapják, zöld színük oly gyászos</l>
					<l>s a pesti füsttől s koromtól kopott.</l>
				</lg>
				<lg>
					<l>A hátsó lépcsőn, amely idetátong,</l>
					<l>mint lusta, züllött, nagy asszonyi száj:</l>
					<l>egy-egy rongyos cseléd szalad le rajta,</l>
					<l>akinek mindig dalolni muszáj.</l>
					<l>És az öreg, a reszkető szakállú</l>
					<l>handlé, ki mint a kántor, úgy kiált...</l>
					<l>... S hogy mindezt nézi, öldöklő, halálos</l>
					<l>keserüség marja Feliciánt.</l>
					<l>Kiszabadulni innen, bármi áron,</l>
					<l>nem lenni ilyen egyedül, vadon...</l>
					<l>Egy asszonykézben kissé felvidulni,</l>
					<l>ölébe bújni langy-álmatagon.</l>
					<l>Ha rossz hibái vannak, majd becézve</l>
					<l>megváltozik Anízia talán. -</l>
					<l>S Felicián a vágynak permetegjét</l>
					<l>nyári esőként érezi magán...</l>
				</lg>
				<lg>
					<l>A Hennerék ajtaja zárva. Tompa</l>
					<l>neszek szürődnek. A napfény ragyog.</l>
					<l>A júliusi reggel illatában</l>
					<l>kis bárányfelhők. Kúsza angyalok</l>
					<l>nevetnek le a pesti bérkaszárnya</l>
					<l>kis udvarára. Részvétlen világ!</l>
					<l>S Felicián a bús Canossa-útnak</l>
					<l>elszántan és konokul nekivág.</l>
					<l>Előbb csak gyáván zörget be az ajtón,</l>
					<l>de nem jő senki. Csak a kis cseléd</l>
					<l>fejét mutatja át a szennyes függöny,</l>
					<l>ki ijedten kapja fel két kezét.</l>
					<l>És beszalad. S a másik pillanatban</l>
					<l>már durva szavak, szitkok szállanak.</l>
					<l>S Anízia borzasan, pongyolában</l>
					<l>kijő és szól: Sokszor megszántalak;</l>
					<l>és sokszor megbocsájtottam tenéked -</l>
					<l>de elviselhetetlen ez tovább.</l>
					<l>Te beteg ember vagy és megváltoznod</l>
					<l>lehetetlen. Már nincsenek csodák.</l>
					<l>Elromlottál, mert mindig komisz nőkkel</l>
					<l>hányódtál és azt hiszed rólam is,</l>
					<l>hogy olyan vagyok, mint azok, akiknek</l>
					<l>szavuk hazúg, a lelkük meg hamis.</l>
					<l>Ha nem tudsz bízni, szentül hinni bennem,</l>
					<l>mit akarsz tőlem! hagyj magamra hát!</l>
					<l>Vagy mért kivánod, hogy apácamódra</l>
					<l>tengődjek és úgy tekintsek reád,</l>
					<l>mint egy istenre, mért vagy olyan önző!</l>
					<l>én nem tiltottam néked meg sosem,</l>
					<l>hogy más nőkhöz is kedves légy, az embert</l>
					<l>hagyd élni szépen, nyugton, csöndesen.</l>
					<l>A lelked túlzó, heves, abnormális</l>
					<l>s a szerelmet rosszul értelmezed.</l>
					<l>Nem, édesem, mi nem illünk egymáshoz,</l>
					<l>váljunk el, mert ez jóra nem vezet!</l>
				</lg>
				<lg>
					<l>És előjönnek a másik szobából</l>
					<l>az anyja, meg a görbeorru lány,</l>
					<l>akinek mohó káröröm villódzik</l>
					<l>kipirosított vastag ajakán.</l>
					<l>Belékapaszkodnak Aníziába</l>
					<l>s elvonszolják. Gyalázkodó szavak!</l>
					<l>Anízia egy kurta pillanatra</l>
					<l>még visszatekint, még visszakacag.</l>
					<l>És ettől újra gyúl Feliciánnak</l>
					<l>reménye s az ajtót megdöngeti,</l>
					<l>de mind elmentek. És az ajtó zárva,</l>
					<l>hideg a vas, nem nyílik ki neki.</l>
					<l>Dühében most az üveget bevágja</l>
					<l>s a résen át így a závárhoz ér,</l>
					<l>kinyitja és belép s a jobbkezéből</l>
					<l>sötétpirosan patakzik a vér.</l>
					<l>És berohan, a vértül undorodva</l>
					<l>fordulnak el, megvetik mélyen őt,</l>
					<l>szidalmazzák és kergetik, akárcsak</l>
					<l>egy besurranó tolvaj betörőt.</l>
					<l>Majd rendőrért kiáltoznak s a háznép,</l>
					<l>e tarka káosz mind előszalad...</l>
					<l>... S Anízia s Felicián egy csókban</l>
					<l>hajolnak össze ottbent ezalatt...</l>
				</lg>
				<lg>
					<l>Tíz óra van. Anízián a mirtusz,</l>
					<l>mint cézári korona, tündököl,</l>
					<l>Feliciánt meg sajgatva kínozza</l>
					<l>a ronggyá vagdalt, vérező ököl.</l>
					<l>Így mennek el szomorú, sivár sorban</l>
					<l>a templomba, a gyertyaláng remeg.</l>
					<l>A pap áldóan két kezét kitárja:</l>
					<l>- Frigyeteket az isten áldja meg!...</l>
					<l>A nap kíváncsi fénysugárt lövell be</l>
					<l>a csúcsosívű színes üvegen,</l>
					<l>s mint fénykaréj, szitálva széjjelárad</l>
					<l>a kékesbársony papi süvegen.</l>
					<l>Az orgona is libeg egyet-kettőt,</l>
					<l>hogy ne maradjon ő se szótalan,</l>
					<l>de köhécselve elfullad a hangja,</l>
					<l>ő tudja, hogy mindez haszontalan...</l>
					<l>A rokonok ott hátul összebújva</l>
					<l>sírvafakadnak; mit tudják: miért!</l>
					<l>S Felicián a pap előtt letörli</l>
					<l>bús kezéről az odatapadt vért,</l>
					<l>amelyet szentelt szimbolumnak érez -</l>
					<l>de minden rosszat feledni akar.</l>
					<l>Nem látja ő, hogy az ifjú menyasszony</l>
					<l>gyönyörű arca eltorzult, fanyar;</l>
					<l>s hogy nem úgy áll ott, mint a szelíd jóság,</l>
					<l>hanem keményen, elszánt-hidegen,</l>
					<l>az istentől s a jóságtól oly messze,</l>
					<l>oly elkülönböző... Oly idegen...</l>
				</lg>
				<p>7</p>
				<lg>
					<l>A fülledt, meleg nyári délutánban,</l>
					<l>a gőzös nagy-fújtatva indul el.</l>
					<l>Dobog a föld a vágányok vonalján;</l>
					<l>a napfény, mint egy vakító lepel,</l>
					<l>végigterül a forró sík vidéken,</l>
					<l>rohan a gőzös árkon-bokron át.</l>
					<l>A viadukt korlátja, mint a játék,</l>
					<l>olyan piciny. S mint a játékbabák,</l>
					<l>oly apróak az emberek s kaszájuk</l>
					<l>csillanva vágja a barna buzát.</l>
					<l>Odébb fénylő pipacspalást dalolja</l>
					<l>a nyárnak örök, égő himnuszát.</l>
					<l>A kupé ablakán beleng a függöny,</l>
					<l>a forró szél meg-megremegteti,</l>
					<l>mintha az élet reszkető kezében</l>
					<l>egy zászló lengne be, és vészteli</l>
					<l>jelekkel intne: vigyázzunk a szívre!</l>
					<l>Ne higyjünk neki ifjan, botoran!</l>
					<l>Mert önbizalmunk önvérünket szívja,</l>
					<l>a nyíl repül, de itt marad az íjja -</l>
					<l>és életünkkel a sírba rohan!...</l>
					<l>Felicián csak itt eszmél magára,</l>
					<l>hogy meglátja a görbeorrú lányt...</l>
					<l>Anízia magával hozta őt is,</l>
					<l>és súgva szól: Ne haragudj!... ne bándd!...</l>
					<l>Oly jó leány és ragaszkodik hozzám,</l>
					<l>megosztom vele boldogságomat.</l>
					<l>Szegény, senkije nincs, aki szeresse,</l>
					<l>sok bút ró rá a sorsa, ó, sokat.</l>
					<l>Szeressed őt, a kedvemért, velünk lesz,</l>
					<l>elmúlt lányságom szép emlékeül...</l>
					<l>S Felicián közelebb símul hozzá,</l>
					<l>de, mintha késsel vagdosnák belül:</l>
					<l>mint annyiszor, megint a szégyen marja,</l>
					<l>az embertelen megaláztatás...</l>
					<l>És száll a táj és kattog a kerék, míg</l>
					<l>egymást kergeti sok kis állomás.</l>
					<l>És Felicián nézi, majd felissza</l>
					<l>tekintetével a gyönyörű nőt,</l>
					<l>akit a sors ím őmelléje rendelt</l>
					<l>és védelmébe adott, s aminőt</l>
					<l>gyerekkorában álmodott magának,</l>
					<l>mikor még nincsen a lélekbe gond,</l>
					<l>se tépelődés, csak szem, mely a szépet</l>
					<l>ámulva nézi, mint a szent-bolond.</l>
					<l>Amikor még nincs éjji tépelődés</l>
					<l>csupán egy forró ölről álmodunk,</l>
					<l>amely puhává, sugarassá váltja</l>
					<l>szegényes, árva, elhagyott odunk.</l>
					<l>Mikor e szókat: erkölcs... vágy... és jellem,</l>
					<l>még nem ismerjük, s az a fenevad,</l>
					<l>amely az embert torz kínná apasztja,</l>
					<l>a léleknek bús gondot még nem ad...</l>
					<l>S mikor előttük feltűnik a tenger,</l>
					<l>az áldott kékszín, boldog Adria,</l>
					<l>valami szűzi vágy űzi a lelkét,</l>
					<l>hogy most az égbe kell felszállnia.</l>
					<l>Lelkének minden szárnyas vitorláját</l>
					<l>az ég felé feszítni... A vonat</l>
					<l>megáll, fáradtan pöfékel, kiszállnak.</l>
					<l>Ó, hol van most a pillangó-fogat,</l>
					<l>a boldogságos nász felé röpítő,</l>
					<l>hol végre ketten, vágyón, egyedül,</l>
					<l>egymás szívébe fogózhatnak s vérük</l>
					<l>az örökkévalóságba merül...</l>
				</lg>
				<lg>
					<l>A hotelben a széles, piros szőnyeg</l>
					<l>a léptüket elnyeli. Tarka nép</l>
					<l>sürög-forog a hallban, fátyolokkal</l>
					<l>kreolszín asszonyok, karcsú derék;</l>
					<l>téglavörösre égett férfiarcok,</l>
					<l>déli tengerésztisztek, kik a part</l>
					<l>fövenyén kissé tágra gombolóznak,</l>
					<l>az oldalukon sárga, kurta kard.</l>
					<l>Szédült futásban rohanó, mosolygó</l>
					<l>picinyke groomok, pár pocakos úr.</l>
					<l>S e zűrzavaros, bolond, bizarr képre</l>
					<l>valami tompa, fáradt nesz borul.</l>
					<l>Fönt a szobák, a mályvaszínű függöny,</l>
					<l>a zömök ágy négy oszlopa fölött.</l>
					<l>A nagytükör a tenger fénykaréját</l>
					<l>leheli vissza, mint tündér-ködöt.</l>
					<l>Egy empire-szekrény, kövér angyalokkal</l>
					<l>s egy dús kristályú csillár. A falon</l>
					<l>Napóleonnak hetyke lovasképe;</l>
					<l>s Felicián felsóhajt: angyalom!...</l>
					<l>Majd az erkélyre lépnek, mely a tenger</l>
					<l>rejtelmestitkú ölét nyujtja fel.</l>
					<l>Az enyhe, langyos, hűvös párázatban</l>
					<l>minden álmos, sós ízeket lehel.</l>
					<l>Nehány kis bárka lengő függönyökkel,</l>
					<l>a lámpájukat most gyujtják. Odébb</l>
					<l>egy csónakból egy mandolinos ember</l>
					<l>s egy tikkadt hölgy a partra épp kilép.</l>
					<l>Valahonnan a forró szél szeliden</l>
					<l>zongorahangot hajt a víz felett.</l>
					<l>S egy halszagú, sötét osteriából</l>
					<l>idecsattog a pajkos kasztanyett.</l>
					<l>A hold, mint egy menyasszony, szűzi tisztán</l>
					<l>a tengerből kilép. Egy habcsokor</l>
					<l>lágy bárányfellegekből a nyakára</l>
					<l>borul szelíden s pántlikát sodor</l>
					<l>köréje, melyet ezüstcsillagokkal</l>
					<l>hímez teli a csöndes alkonyat. -</l>
					<l>S az ágy felől a mályvaszínű függöny</l>
					<l>bizalmas lebbenéssel bólogat...</l>
					<l>S valami titkos, nagy erő lefogja</l>
					<l>mindkettőjük szivét. Már éji csend.</l>
					<l>A görbeorrú lány ott kacarászik,</l>
					<l>míg lágy morajlás suttog odalent</l>
					<l>és pajkos, ámde durva tettetéssel</l>
					<l>Aníziára hunyorgat szemet.</l>
					<l>Felicián csak nézi ezt a két nőt,</l>
					<l>az egyik, akit imádva szeret,</l>
					<l>a másik, aki csúf, gonosz és bamba</l>
					<l>és mégis erős, mert Anízia</l>
					<l>önti beléje dacos kedvteléssel</l>
					<l>önerejét: a poklok fattyuja!...</l>
				</lg>
				<lg>
					<l>S ahogy a vízen szétterül a nagy csönd,</l>
					<l>megejtő vágyba hull Felicián</l>
					<l>s mintha egy szikla dőlt volna szivére,</l>
					<l>szinte elájul a malicián:</l>
					<l>Anízia s a másik ásítgatva</l>
					<l>tunyán leoldják a lágy selymeket</l>
					<l>a karcsú, feszes, csillámló derékról</l>
					<l>s lassan levállanak egymás felett,</l>
					<l>tüllkönnyűségű habfodrok karéjja,</l>
					<l>kebelszorító, váll- és mellfüző,</l>
					<l>melyek közé a lázas vágyu férfi</l>
					<l>fantáziája misztikumot sző.</l>
					<l>Csak ámul és csak bámul, mind a ketten,</l>
					<l>mint öntudatlan, ártatlan, szelíd</l>
					<l>kisgyermekek, akik nyugodni térnek,</l>
					<l>a testükről csöndesen leszedik</l>
					<l>a szent s a milljó álomterhességtől</l>
					<l>csillogva égő, apró kis ruhát;</l>
					<l>a kis cipőt, amelynek orra fénylik</l>
					<l>és az áttört harisnyát, a puhát.</l>
					<l>Egy széken, mint a hab az almafákon,</l>
					<l>kis tömzsi, könnyü selyembugyogó,</l>
					<l>köröskörül a szélin könnyü csipke,</l>
					<l>a szék sötét bársonyán ragyogó;</l>
					<l>kétoldalt fényes gyöngyházgomb, még forró</l>
					<l>a lányujjak hegyétől, és egy ing,</l>
					<l>az opálszínű női test helyett most</l>
					<l>a szellő bújt belé és rengve ring...</l>
					<l>A sötétvörös szőnyegen a sárga</l>
					<l>selyemharisnyakötő... Félhomály...</l>
					<l>Feliciánnak sápadt ajka béna,</l>
					<l>szeme lezárul és a szíve fáj...</l>
					<l>És könnycseppek iramlanak az arcán -</l>
					<l>míg onnan, a függöny mögül, buján</l>
					<l>vihogva hangzik a teli torokból</l>
					<l>vad kacagás... A két borzas leány</l>
					<l>fejét kidugja s jójcakát kivánva,</l>
					<l>az ifju férjet gúnnyal neveti...</l>
					<l>Felicián magát a puszta kőre</l>
					<l>az erkélyen zokogva leveti</l>
					<l>s meredt szemével néz a csillagokba,</l>
					<l>amikben sorsa vérrel írva áll...</l>
					<l>S bent a lecsúszott takarók alól lágy</l>
					<l>kerekség villog ki: a puszta váll...</l>
				</lg>
				<lg>
					<l>... Szelidfényű, sugaras ékkövekkel</l>
					<l>ívelten kél föl keleten a nap.</l>
					<l>Feliciánnak két kezén hidegség,</l>
					<l>mint odvas tömlöc mélyében a rab,</l>
					<l>úgy ébred fel, a szeme bambán réved</l>
					<l>feje fölött a baldachínon át...</l>
					<l>Ott fekszik árván, hűvös-önmagában,</l>
					<l>mi ez?... az ágyban találja magát...</l>
					<l>A szobában kívüle senki. Csönd van.</l>
					<l>Mintha kísérteteket hallana.</l>
					<l>S kivülről zagyva, monoton ütemben</l>
					<l>behangzik a hajósok dallama.</l>
					<l>Felugrik, gyors irammal ki az ágyból,</l>
					<l>lázas sietséggel felöltözik.</l>
					<l>Szivébe, amely gyenge, hirtelen vad,</l>
					<l>erőszakos indulat költözik.</l>
					<l>Mint tébolyult, úgy rohan le a lépcsőn,</l>
					<l>utánanéznek, de ő csak szalad...</l>
					<l>S a két nőt ott találja nagyvidáman</l>
					<l>a reggelinél, egy ernyő alatt...</l>
					<l>Aníziát karonragadja durva,</l>
					<l>zord mozdulattal és parancsolón</l>
					<l>viszi magával. Oly nehéz a lába,</l>
					<l>a feje és a szíve, mint az ón...</l>
					<l>S két szív, melyet a szerelem nevében</l>
					<l>nem hajthat össze a szent áhitat,</l>
					<l>a durva kéjben semmivé így válik,</l>
					<l>és így épít a halálba hidat...</l>
				</lg>
				<p>8</p>
				<lg>
					<l>A szerelemnek fényes kapujában</l>
					<l>két őr vigyáz: két csöndes; éber őr.</l>
					<l>Egy angyal, kinek apró tarsolyában</l>
					<l>nincs semmi más, egy égi fényü tőr,</l>
					<l>amely, ha nyílként surran be a szívbe,</l>
					<l>nyomába édes illatár pörög. -</l>
					<l>S egy ördög, kinek semmi sincs kezében,</l>
					<l>csak rőt szemével arcodba röhög.</l>
					<l>A sorsod adja: melyik jut tenéked,</l>
					<l>az angyal-é, az ördög-é, vajon;</l>
					<l>de ha megtörtént, nincs mód változtatnod</l>
					<l>a halálos, az ördögi bajon.</l>
					<l>Csak olyan ez, mint réteken a búza,</l>
					<l>az isten tudja, belőle mi lesz?</l>
					<l>Mit ád az isten: kora dért, esőt-e?</l>
					<l>mely barna földet szőkével himez...</l>
					<l>Vagy olyan ez, mint kis magzat a méhben,</l>
					<l>nincs akaratja, sorsa van csupán.</l>
					<l>Van olyan méh, mely éltet ajándékoz,</l>
					<l>s van, amely száz halált egymásután.</l>
					<l>Akik vagyunk, akik világra lettünk,</l>
					<l>mind szerelem gyermekei vagyunk.</l>
					<l>Két ajk borult egymás fölébe halkan,</l>
					<l>hogy fölrepüljön a mi hő napunk.</l>
					<l>Két mell szorult egymáshoz, mell a mellnek,</l>
					<l>két katona a harc fojtó hevén,</l>
					<l>hogy béke szálljon a négy kar homályos</l>
					<l>árnya közé a vérnek ütemén.</l>
					<l>A férfi, kit elért a szerelemnek</l>
					<l>kegyetlen, orvul száguldó szele,</l>
					<l>a csúcsra ért, hogy nyugalmas szemével</l>
					<l>nevethessen a szürke mélybe le.</l>
					<l>A lelkét meg nem legyintheti ennél</l>
					<l>hatalmasabb, ujjongóbb érzelem.</l>
					<l>A férfinek a szent száma az egyes:</l>
				</lg>
				<lg>
					<l>egy élet, egy halál s egy szerelem!</l>
					<l>Nem kérdezi, hogy körűle mi történt,</l>
					<l>megújult a világ, ha ő szeret!</l>
					<l>A nő kutatva, vijjogó madárként</l>
					<l>szakítja fel kis csőrével szemed</l>
					<l>és beléönti silány, pici kertje</l>
					<l>mérges porzójú, hűs virágait,</l>
					<l>hogy szétkuszálja s ájulásba döntse</l>
					<l>az érzéseid és a vágyaid.</l>
					<l>Rabságban érzi lelkét és a testét,</l>
					<l>ha szíve-lelke szerelembe hull:</l>
					<l>ő nem szeretni akar: őt szeressék, -</l>
					<l>mert olyan gyáva s forró, mint a nyúl...</l>
				</lg>
				<lg>
					<l>Ki álmodta már súlyos éjszakákon,</l>
					<l>mig kint a vihar csattogva dörög,</l>
					<l>hogy angyalok csókolják kebletáját...</l>
					<l>S mire felébred: csalfa ördögök</l>
					<l>fogóznak bele megcsapzott hajába -</l>
					<l>mert nincs is angyal seholse talán...</l>
					<l>... A násztalan nász vérző glóriáját</l>
					<l>így hurcolá fején Felicián.</l>
					<l>Ó, női testnek mérges, sötét magva:</l>
					<l>te szeplőtelen bölcső, csodakút,</l>
					<l>amelyen át oly nyomtalan, vakító,</l>
					<l>oly öntudatlan kígyózik az út!</l>
					<l>Mélységed álmán összecsap felettünk</l>
					<l>a vágykerítő seb, a szörnyü kör...</l>
					<l>S hiába nézünk belé, mit se látunk:</l>
					<l>örök titok e fekete tükör!...</l>
				</lg>
				<lg>
					<l>A tenger, az csak halkan dúdorászott</l>
					<l>s a víz fölött a hold kutatva járt,</l>
					<l>mert ő az égi misztikus detektív,</l>
					<l>ki sárga sugarával száz halált</l>
					<l>kémlel nyugodtan, meg nem hatja semmi,</l>
					<l>nem könnyezik, csak gúnyosan nevet,</l>
					<l>s ha könnyü kezét a válladra ejti,</l>
					<l>szived dobog, a lelked megmered.</l>
					<l>És megkezdődik az éjjeli, kínos,</l>
					<l>sebekkel gyötrő inkvizíció,</l>
					<l>kicsalja minden rejtett bűnöd, titkod</l>
					<l>a nyilazó sugár, a vért szívó.</l>
					<l>És holdkórosak vagyunk mind, ha terhes</l>
					<l>lelkünkbe nyúl a hűvösujjú fény...</l>
					<l>Felicián sokat beszélt a holddal</l>
					<l>a könytelen sírás sok éjjelén.</l>
					<l>A földobott kő útján meg nem állhat,</l>
					<l>meglódították, széles ívbe száll.</l>
					<l>Felicián ég s föld közé szorúlva</l>
					<l>imbolygott élte sötét tavaszán.</l>
					<l>A féltékenység halálos betegség,</l>
					<l>hiába tiltja a szent biblia.</l>
					<l>Hiába szégyen és hiába rejti</l>
					<l>szemgödrébe a bús emberfia.</l>
					<l>Mint mikor vérünk megfogja a métely,</l>
					<l>melyet apáink bűne hágy reánk:</l>
					<l>úgy vágja csápját orvul életünkbe</l>
					<l>a gyalázatot lövellő fulánk.</l>
					<l>A homlokunkra sárga bélyeget nyom</l>
					<l>és megroppan a térd, a mell, a váll,</l>
					<l>s mint fegyencek egymás karjára szívet,</l>
					<l>szívünk fölé egy máglyát tetovál;</l>
					<l>és el kell égnünk, ó, ezen a máglyán</l>
					<l>és hallgatnunk annak a kacaját,</l>
					<l>aki lelkünknek tiszta liliomján</l>
					<l>sarkantyús és szöges csizmába járt...</l>
				</lg>
				<lg>
					<l>Egy reggelen, az ég kéken mosolygott,</l>
					<l>sétálni mentek megenyhülten ők.</l>
					<l>S a parton - ott a festő, vékony arcán</l>
					<l>elbízott mosoly, hetyke és ripők.</l>
					<l>S Anízia már mindent elfeledve,</l>
					<l>gyors mozdulattal mellette terem.</l>
					<l>Felicián csak áll, mozdulni nem bír,</l>
					<l>mintha megfogta volna egy verem.</l>
					<l>Kart karba öltve, boldogan csevegnek,</l>
					<l>mint testvérek... vagy boldog mátkapár?!...</l>
					<l>Feliciánra már ügyet se vetve,</l>
					<l>a karjuk boldog ölelésre vár.</l>
					<l>S Felicián otthagyja őket. Tompa</l>
					<l>lépése koppan a kis köveken.</l>
					<l>Behúnyt szemekkel szökve, elfehérült</l>
					<l>ajakkal, némán, görnyedt-öregen.</l>
					<l>És sajgó koponyájának falában,</l>
					<l>mintha száz szeme volna... fut, szalad...</l>
					<l>ki a városból, erdős rengetegbe,</l>
					<l>és ott megáll a lombos fák alatt.</l>
					<l>A törzsüket gyengéden símogatja</l>
					<l>és átöleli - menekvés sehol...</l>
					<l>És fától-fához, sebtől-sebhez ájul,</l>
					<l>s előtte sötét bánatkapu tárul,</l>
					<l>melyet leírni: nincs se kéz, se toll...</l>
				</lg>
				<lg>
					<l>... Már éccakára járt. A sűrű erdőn</l>
					<l>titokzatos neszek. Már szél suhant.</l>
					<l>Lába alatt meg-megingott a barna</l>
					<l>a porhanyó, kövér-hajlásu hant.</l>
					<l>Ruháján harmat, arca könnytül nedves,</l>
					<l>fejére lehull itt-ott egy toboz.</l>
					<l>A lombok milljó, sűrü szövevénye</l>
					<l>minden picinyke neszt megsokszoroz.</l>
					<l>Aléltan indul el. A város alszik,</l>
					<l>a tengeren szerelmes gondolák.</l>
					<l>Az erkélyek, mint nyitott női keblek,</l>
					<l>és fénylenek a tornyok s kupolák.</l>
					<l>Az utcákon csak könnyű szél barangol,</l>
					<l>csak egy-egy sötét, árnyas szögleten</l>
					<l>lopódzik el egy-egy bús paletójú</l>
					<l>alak, oly halkan, mint a szőnyegen...</l>
					<l>A hotelben nagy álmos csönd. A lépcsőn</l>
					<l>szivére nyomja mind a két kezét. -</l>
					<l>Benyit. Üres, rideg a puha fészek,</l>
					<l>a bútorok mind szerte, szanaszét:</l>
					<l>Anízia, a görbeorrú és a</l>
					<l>festő itthagyták a bús nyomokat</l>
					<l>és elutaztak. Messze viszi őket</l>
					<l>szegény Feliciántól a vonat...</l>
					<l>Az asztalon levél, nagy szarkalábas</l>
					<l>betűkkel, nyilván későn érkezett,</l>
					<l>Anízia már el se olvashatta,</l>
					<l>az anyja írta benne ezeket:</l>
					<l>“Kicsiny leányom, éltem koronája,</l>
					<l>vigyázz magadra, féltsd és óvd magad,</l>
					<l>hogy ne szülessen gyermeked. A testen</l>
					<l>ennek rikító, csúf nyoma marad.</l>
					<l>Meghalnék rögtön szörnyű bánatomban,</l>
					<l>az én kislányom maradjon csak szép.</l>
					<l>Ha csókol is, ha kell is csókolózni,</l>
					<l>azért el ne veszítse az eszét...”</l>
					<l>... Ahogy elolvasta, Feliciánnak</l>
					<l>az ajkán tompa hördülés remeg.</l>
					<l>Kitámolyog az erkélyre s a lelkén</l>
					<l>új sebek nyílnak, halálos sebek.</l>
					<l>Sötét madarak húznak el lebegve</l>
					<l>amott a kéklő messzi golfon át...</l>
				</lg>
				<lg>
					<l>... S hogy hajnal lett, Felicián is indult,</l>
					<l>lelkében hordva a bánat dalát...</l>
				</lg>
				<p>9</p>
				<lg>
					<l>Ó, gyenge lelkek holdkóros szerelme,</l>
					<l>szembekötősdi zord bozót ölén,</l>
					<l>hol bújva les a vágy, e szörnyű mammut</l>
					<l>s a súlyos talpú, szomjas csókbölény!</l>
					<l>Mint vak koldús, úgy járt-kelt önmagában</l>
					<l>Felicián a pesti éccakán.</l>
					<l>Ahol virágot látott, mind elküldte,</l>
					<l>Aníziáról bármit hallott: tűrte...</l>
					<l>nem is hitt róla rosszat el talán.</l>
				</lg>
				<lg>
					<l>S megleste egyszer itt és másszor ottan,</l>
					<l>mindig útjába akadt hirtelen.</l>
					<l>Kibékültek és összevesztek újra,</l>
					<l>csalán között liliom nem terem.</l>
					<l>S egy hideg estén, mikor összebújtak</l>
					<l>a pesti kis lakásban szótlanul,</l>
					<l>rájukborult a bűnbánat szelíden,</l>
					<l>mely lelket idomít, szivet gyalul.</l>
					<l>Jól tudták ők, hogy még százszor, ezerszer</l>
					<l>kergeti őket széjjel majd a vér.</l>
					<l>A testük szétrepül, de megtört lelkük</l>
					<l>a messzeségben is majd összeér:</l>
					<l>egy büszke szív, mely selymek mögé búvik</l>
					<l>s egy alázatos szív, mely könyörög...</l>
					<l>S szemükben lángzó lávaként lobognak</l>
					<l>az éj felé a boldog gyönyörök.</l>
					<l>Vágytam utánad nagyon... szól a férfi, -</l>
					<l>nagyon vágytam utánad... szól a nő...</l>
					<l>S játékos kedvvel furcsa titkos írás</l>
					<l>tűnik egy kis papírlapon elő.</l>
					<l>Felicián szeszélyes változatban</l>
					<l>betűket rak, szavakat fűzöget,</l>
					<l>amikből egy megbeszélt kulccsal három</l>
					<l>felszárnyazott szó lángzón integet:</l>
					<l>“Vágytam utánad nagyon!...”, mint egy chiffre,</l>
					<l>mely röptében világokat tipor -</l>
					<l>a három szó, mely vérükbe világol</l>
					<l>vadul: “Alentin Talanta Tilor!...”</l>
					<l>És úgy tudnak örülni, mint a gyermek,</l>
					<l>ki megtalálta szép játékszerét.</l>
					<l>Mint három csók, a szájukon úgy csattog</l>
					<l>a három szó. Mint vad, buja zenét,</l>
					<l>úgy zümmögik egymás fülébe halkan,</l>
					<l>felolvadva az andalító dalban,</l>
					<l>meglelve egymást csókfátylak megett...</l>
					<l>- Ugye, most már velem maradsz örökre?...</l>
					<l>- Veled maradok most már, csak veled!...</l>
				</lg>
				<lg>
					<l>S a vér ágyában szunnyadozó kétség</l>
					<l>újra felébreszti Feliciánt:</l>
					<l>- De hogyha mégis újra messze mennél,</l>
					<l>ha tőlem bármi ujra messzi ránt,</l>
					<l>ha már csak álmaimban lész ölemben</l>
					<l>s nem lesz enyém a szád, e csepp bibor,</l>
					<l>és megkivánlak, elég lesz izennem</l>
					<l>csak ezt: “Alentin Talanta Tilor...”?</l>
					<l>S megpecsételik forró öleléssel,</l>
					<l>mely hajnalig tart...</l>
					<l>A hold elszökött.</l>
					<l>A nap világló, üde arculatja</l>
					<l>kileng a felhőpongyolák mögött.</l>
					<l>És új élet kezdődik, jaj de főnix-</l>
					<l>madárként nincsen újraéledés.</l>
					<l>A hamuban ott égett minden, minden:</l>
					<l>biztos halál az élet-tévedés.</l>
				</lg>
				<lg>
					<l>... A messzi kertek orgonát leheltek,</l>
					<l>nyári esőnek illata szitált.</l>
					<l>Felicián most még jobban szerette,</l>
					<l>mint valaha, nejét, Aníziát.</l>
					<l>Már csak Ziának nevezte szelíden,</l>
					<l>hogy kurtább légyen a szó, mely után</l>
					<l>a csók az öröklétbe szárnyalhasson. -</l>
					<l>Künn barangoltak éjfélig Budán,</l>
					<l>kis kocsmákban boldogan vacsoráztak,</l>
					<l>Ziának arca égett, kipirult</l>
					<l>a rubinszínű bortól. És szivükben</l>
					<l>a második szerelem kivirult.</l>
					<l>És hazafelé gyermekes-bolondul</l>
					<l>szétszaladtak egymástól nagybohón,</l>
					<l>hogy a másik uccában ujra össze-</l>
					<l>szaladhassanak éhesen, mohón.</l>
					<l>S egymás ajkába martak, vérigérő,</l>
					<l>vad csókok égtek ajkuk bársonyán.</l>
					<l>A szerelemnek két nomád-cigánya</l>
					<l>így csalta egymást az uccák során.</l>
					<l>Nem tudtak ők sehogyse eggyé lenni,</l>
					<l>se szabadulni; két szegény bolond.</l>
					<l>Vagy nem bolond-é, akinek a vére</l>
					<l>forró igent s az agya nemet mond?</l>
					<l>Vagy adhat-é a nap hűvös világot?</l>
					<l>Vagy adhat-é a hold jó meleget?...</l>
					<l>... És egy napon Anízia elsíklott</l>
					<l>a hűség tündérfátyola megett.</l>
					<l>Elég volt néki már a jó karokból,</l>
					<l>melyek szilárdan tartották szivét.</l>
					<l>Elég volt már a kérés, a könyörgés,</l>
					<l>mely szabadsága fátylát tépte szét.</l>
					<l>Erdei nimfa élt a lelke mélyén,</l>
					<l>faunok felé suhant a réten át.</l>
					<l>S a zöldes fény, a hűs lombkoronákról</l>
					<l>szívébe marta kétes vágy dalát...</l>
				</lg>
				<lg>
					<l>Megtartani az asszonyt lehetetlen,</l>
					<l>ki dámaságra lett, míg puszta nő.</l>
					<l>Megtartani az asszonyt lehetetlen,</l>
					<l>kinek a vágya messzeívelő.</l>
					<l>Megtartani az asszonyt lehetetlen,</l>
					<l>kinek méhét önátok zárja el.</l>
					<l>Megtartani az asszonyt lehetetlen,</l>
					<l>ki mindig kérd és sohasem felel.</l>
					<l>Megtartani az asszonyt lehetetlen,</l>
					<l>kinek könnye: mosoly, s mosolya: könny,</l>
					<l>ki úgy megy el tőled, mint egy komorna,</l>
					<l>s királynőt mímel, hogyha visszajön.</l>
					<l>Ki büszke rá, hogy szép kerek a keble</l>
					<l>s nem gondol arra, mily kerek a föld...</l>
					<l>Megtartani az asszonyt lehetetlen,</l>
					<l>ki komisz mérget szent kehelybe tölt!...</l>
				</lg>
				<p>10</p>
				<lg>
					<l>Ha csúf zimankós éccakán a kedves</l>
					<l>elhal mellőled, sóhajtva neved,</l>
					<l>s az égzengés rikoltja a szivedbe</l>
					<l>a borzasztó, a bús gyászéneket;</l>
					<l>s még ott fekszik az ajkad közelében</l>
					<l>a meleg párnán a hideg halott:</l>
					<l>belényugodhatsz. Isten így akarta -</l>
					<l>szíved könnyeidbe takarhatod.</l>
					<l>De ha kiszáll a szíved ablakából,</l>
					<l>hol melengető ágya int feléd,</l>
					<l>ha minden napnak minden egyes perce</l>
					<l>új s más alakban kergeti eléd;</l>
					<l>egyszer egyetlen hajfürt, mit a szellő</l>
					<l>az ablakodon a karodra hajt;</l>
					<l>másszor egy arc e zűrzavaros uccán</l>
					<l>s az ő mosolya lengedezik rajt;</l>
					<l>vagy egy sikoltás a vak éccakában,</l>
					<l>mikor nem tudod: honnan?... hova száll?...</l>
					<l>és lebegővé válik, ami test volt,</l>
					<l>a drága kéz... a szemek... és a váll...</l>
					<l>Mikor a sorssal te már elvégezted,</l>
					<l>hogy ő kell néked csak és senki más,</l>
					<l>és ő beleszól csengő kacagással:</l>
					<l>ez gyilkosod lesz, ez a kacagás!...</l>
					<l>Nem, nem lehet az asszonyt elfeledni,</l>
					<l>a testednek s lelkednek asszonyát!</l>
					<l>Nem, nem lehet engedni, hogy a fátyolt</l>
					<l>egy más asszony karja akassza rád,</l>
					<l>amelyet ő hasított el, a lelke</l>
					<l>sötétségében, melybe elmerült...</l>
					<l>... Feliciánnak fülébe az élet</l>
					<l>kihívó, fájó trillákat fütyült.</l>
					<l>A napjaira gyászfátyolt borított</l>
					<l>a férfi vágya és a lelki bú,</l>
					<l>olyan volt mint egy kidőlt, bedőlt kunyhó,</l>
					<l>amely fölött a múlt szellője fú.</l>
					<l>A multat látta minden pillanatban</l>
					<l>s ha reggelenként korán ébredett,</l>
					<l>eszébe jutott régi kis szobája,</l>
					<l>és fel-felsajgott belé szíve tája:</l>
					<l>hogy kezdjen el most egy új életet?...</l>
				</lg>
				<lg>
					<l>És - jött az idő. Ez a hideg orvos.</l>
					<l>Feliciánnak gyógyszereket írt.</l>
					<l>Ziáról néha egy-egy szó repült szét,</l>
					<l>s a rossz szájak megtoldották a hírt.</l>
					<l>Ha összebújva látták egy zuguccán</l>
					<l>a férfiakkal gyönyörű fejét,</l>
					<l>Feliciánnak azt mondták, hogy rossz lett</l>
					<l>s az ördögnek adta el mindenét.</l>
					<l>Felicián ilyenkor tompa daccal</l>
					<l>csak bólogatott. Aztán hazament.</l>
					<l>Egy imát mondott el Aníziáért</l>
					<l>s zokogva mondta rája az ament.</l>
					<l>Íróasztala egyik fiókjában</l>
					<l>hetek óta hevert egy kis levél,</l>
					<l>csak három szó volt reszkető írással</l>
					<l>odaírva az egyik szegletén,</l>
					<l>a három szó, az elfelejthetetlen,</l>
					<l>a titkos chiffre, a szárnyas irás...</l>
					<l>elővette és széjjelszakította</l>
					<l>s erőt vett rajta a csukló sirás.</l>
					<l>És aztán új levélpapírra írta,</l>
					<l>ráírta újra, újra ugyanazt.</l>
					<l>Mert vágyódott utána, nagyon vágyott,</l>
					<l>de ajka nem tűrt egyetlen panaszt.</l>
					<l>Fehér papírra írta, majd pirosra,</l>
					<l>majd zöldre gyásza sok bús éjjelén...</l>
					<l>Míg egy napon ott rémlett a szívében</l>
					<l>a három szó sötéten, feketén...</l>
				</lg>
				<lg>
					<l>December volt már. Apró hópihékkel</l>
					<l>volt telehintve mind a szép világ.</l>
					<l>Felicián begombolja kabátját</l>
					<l>s a téli alkonyatnak nekivág.</l>
					<l>Egy álomország volt neki az ucca:</l>
					<l>a fehér havon lila fátyolok,</l>
					<l>melyek mögött a zűrzavaros élet</l>
					<l>majd hetykén lépdel, majd meg támolyog.</l>
					<l>A nagy kapúknak szétfolyó homálya,</l>
					<l>a paloták és a havas tetők</l>
					<l>s a hintókban pöffeszkedő gavallér</l>
					<l>s a drága, csókonhízott szeretők.</l>
					<l>A villanyos, e buta sárga állat,</l>
					<l>ahogy megtorpan s újra tovaszáll.</l>
					<l>És éhes arcok, sárga szemek bamba</l>
					<l>tekintetükkel: itt megy a halál!</l>
					<l>Az óriási kávéházi ablak</l>
					<l>mögött a széles, festettarcu nő,</l>
					<l>ki merész férfiszemek könnyű lángján</l>
					<l>remegni kezd és gyorsan tűzbejő.</l>
					<l>S a rikkancsok, e rekedt kis heroldok</l>
					<l>s a falakon a sok szines plakát.</l>
					<l>Felicián feltűrte most a gallért,</l>
					<l>hogy e világtól elzárja magát.</l>
					<l>Az Oktogonhoz ért. A hátgerincén</l>
					<l>végigszaladt a hasító hideg.</l>
					<l>Itt-ott egy-egy pénzéhes, pici, püffedt</l>
					<l>fehércseléd lágy-osonva libeg.</l>
					<l>Az Andrássy-út hatalmas fatestén</l>
					<l>autó sípol és rossz konflis kocog.</l>
					<l>Az ívlámpák violaszínben égnek,</l>
					<l>mint tengeren a messzi fároszok.</l>
					<l>Már messze járt künn, ahol a ligetnek</l>
					<l>tar bokrait a szél tépázza meg,</l>
					<l>a Műcsarnok előtt egy ifjú, lázas</l>
					<l>szerelmespár vad csókokban remeg.</l>
					<l>Itten megállt. A csöndbe körülnézett.</l>
					<l>Be jó e néma, ez a fagyos csend.</l>
					<l>Homályos felhők úsztak el az égen</l>
					<l>és büszkén trónolt a hold odafent.</l>
					<l>Ki tudja, mit gondolt Feliciánról,</l>
					<l>ki csendben állt ott, akár egy szobor...</l>
					<l>Egy pillanat és meglibbent körötte</l>
					<l>a sűrü, fagyos nagy párafodor.</l>
					<l>Két lámpafény tört át vakítva rajta,</l>
					<l>utána egy hintó s a burkolat</l>
					<l>dacosan, tompán kopogott a hóban</l>
					<l>a négy kerék s a lópaták alatt.</l>
					<l>Felicián fel sem tekintett rája,</l>
					<l>csak megindult az úton lefele,</l>
					<l>s hogy a kocsi mellette eliramlik,</l>
					<l>egy ismerős kacaj játszik vele...</l>
					<l>S e pillanatban egy fehér papírlap</l>
					<l>a lába elé le a hóra hull -</l>
					<l>Felicián megáll... a hóra bámul</l>
					<l>meredten, meglepetten, szótlanul.</l>
					<l>Majd lehajol és fölveszi a hóból</l>
					<l>a papírlapot; a fény tovatűn.</l>
					<l>Tekintetével végigszalad gyorsan</l>
					<l>egy sor sietve leírott betűn.</l>
					<l>S ahogy olvassa, lelke csöndes útján</l>
					<l>a múlt emléke keresztültipor:</l>
					<l>a papírlapon három szó sötétlik</l>
					<l>csupán: “Alentin Talanta Tilor...”</l>
				</lg>
				<lg>
					<l>A szél sipolva zúg a puszta fák közt,</l>
					<l>valahonnan egy szélkakas kiált.</l>
					<l>Felicián a papírt széjjeltépi,</l>
					<l>s a hóba szórja, mint mérges hinárt.</l>
					<l>Oly idegen e három szó fülének,</l>
					<l>hol is hallotta?... s vajon mit jelent?...</l>
					<l>Bundájáról a sok havat lerázta,</l>
					<l>aztán bement egy csöndes kávéházba,</l>
					<l>s a holdat nézte, a könyörtelent...</l>
				</lg>
			</div>
		</body>
	</text>
</TEI>