<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="Vorosmarty_01122_0655" xml:lang="hu" xmlns="http://www.tei-c.org/ns/1.0" xmlns:tei="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">Zalán futása</title>
				<author>
					<persName>
						<surname>Vörösmarty</surname>
						<forename>Mihály</forename>
					</persName>
					<date from="1800" to="1855">1800-1855</date>
					<idno type="VIAF">59090454</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Sárközi-Lindner</surname>
						<forename>Zsófia</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">6065</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>Zalán futása</title>
					<author>
						<persName>
							<surname>Vörösmarty</surname>
							<forename>Mihály</forename>
						</persName>
						<idno type="VIAF">59090454</idno>
					</author>
					<relatedItem type="copyText">
						<bibl>
							<title>Vörösmarty Mihály összes költeményei</title>
							<date when="1997-11-28"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/01100/01122"/>
							<respStmt>
								<resp>Original Electronic Edition</resp>
								<persName>
									<surname>Drótos</surname>
									<forename>László</forename>
								</persName>
								<persName>
									<surname>Hevele</surname>
									<forename>István</forename>
								</persName>
								<persName>
									<surname>Kiss</surname>
									<forename>András</forename>
								</persName>
								<persName>
									<surname>Opálka</surname>
									<forename>Tamara</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>Zalán futása</head>
				<p>Hősköltemény tíz énekben</p>
				<p>Első ének</p>
				<lg>
					<l>Régi dicsőségünk, hol késel az éji homályban?</l>
					<l>Századok ültenek el, s te alattok mélyen enyésző</l>
					<l>Fénnyel jársz egyedűl. Rajtad sürü fellegek, és a</l>
					<l>Bús feledékenység koszorútlan alakja lebegnek.</l>
					<l>Hol vagyon, aki merész ajakát hadi dalnak eresztvén,</l>
					<l>A riadó vak mélységet fölverje szavával,</l>
					<l>S késő százak után, méltán láttassa vezérlő</l>
					<l>Párducos Árpádot, s hadrontó népe hatalmát?</l>
					<l>Hol vagyon? Ah ezeren némán fordulnak el: álom</l>
					<l>Öldösi szíveiket, s velök alszik az ősi dicsőség.</l>
					<l>A tehetetlen kor jött el, puhaságra serényebb</l>
					<l>Gyermekek álltak elő az erősebb jámbor apáktól.</l>
					<l>Engem is, a nyugalom napján, ily év hoza fényre</l>
					<l>Már késő unokát, ki előbb a lányka mulandó</l>
					<l>Szépségén függtem gondatlan gyermeki szemmel,</l>
					<l>S rajta veszett örömem dalait panaszosra cserélvén.</l>
					<l>Hasztalanúl eget és földet kérlelve betölték.</l>
					<l>Mégis az ifjúság háborgó napjai múlván,</l>
					<l>Biztos erőt érzek: kebelemben nagyra kelendő</l>
					<l>Képzeletek villannak meg, diadalmas Ügekről,</l>
					<l>S a deli Álmosról, s Álmosnak büszke fiáról,</l>
					<l>Párducos Árpádról... Óh hon! meghallasz-e engem,</l>
					<l>S nagyra törő tehetősb fiaid hallgatnak-e szómra?</l>
					<l>Megjön az éj, szomorún feketednek az ormok, az élet</l>
					<l>Elnyugszik, s a fél föld lesz nyoszolyája; de engem</l>
					<l>Fölver az elmúlt szép tetteknek gondja. Derengő</l>
					<l>Lelkem előtt lobogós kopják és kardok acéli</l>
					<l>Szegdelik a levegőt: villog, dörög a hadi környék.</l>
					<l>Látom, elől kacagányos apák, s heves ifju leventék</l>
					<l>Száguldó lovakon mint törnek halni, vagy ölni,</l>
					<l>Zászlódat látom, Bulcsú, s szemem árja megindúl.</l>
					<l>Óh hát halljátok, ti hazának gyermeki! szómat,</l>
					<l>Későn hangzik már; de magában hordja halálos</l>
					<l>Harcok fergetegét, s hű a haladékony időhöz.</l>
					<l>Alpár messze terűlt síkján búsongva körűlnéz</l>
					<l>A fejedelmi Zalán. Valamint a sárga halálnak</l>
					<l>Birtoka, oly szomorú csendes most vára, s előbbi</l>
					<l>Pompáját alacson gyásszal fölváltva hanyatlik.</l>
					<l>Büszkén állt ezelőtt: ellenségére hatalmas,</l>
					<l>Jámbor szívvel jött szomszédnak kedvet ajánló:</l>
					<l>Szüntelen a szabados vigságnak zenge zajától.</l>
					<l>Mostan mély csendét panasz, és jaj hangja szakasztja,</l>
					<l>És az ürült teremen bágyadt lépéssel inognak</l>
					<l>Elréműlt hölgyek, szívetlen férfiak, és a</l>
					<l>Harc veszedelméből sebbel jött csonka vitézek;</l>
					<l>Vagy zörgő buzogányokkal diadalmi örömben</l>
					<l>A rohanó magyarok jőnek hírt hozni uroktól,</l>
					<l>Párducos Árpádtól: mint küzdött gyáva Gelóval</l>
					<l>A szörnyű Tuhutum, Nyirségen mint vala harca;</l>
					<l>Méni Marót mily sorsra jutott; a büszke Zobornak</l>
					<l>Mint vete dárdával rohanó nagy Kádosa véget;</l>
					<l>Elmondják, mit tett Nyitránál karja Szabolcsnak,</l>
					<l>Tátra magas bércén Bors mint szágulda hadával;</l>
					<l>Hogy telepedtek meg szabados kéjökre Sajónál,</l>
					<l>Zagyva futó vize mellékén, a szőke Tiszának</l>
					<l>Partjain, és felhőbe kelő nagy Mátra tövénél.</l>
					<l>S merre Szamos, s az aranyfövenyet hordó Körös omlik</l>
					<l>S a kis partu Maros dagadó hullámait önti,</l>
					<l>Mint jártak tábort, diadalt mint nyertek időnként;</l>
					<l>Ő pedig űl komoran, s amint néz messze Sajónak</l>
					<l>Tája felé, s néz Zagyva felé, a szerte virágzó</l>
					<l>Téreken elbúsúl, s szeme fényei könybe merülnek:</l>
					<l>Szólani kezd, s amint szavait folytatja, rezegve</l>
					<l>Meg-megzördűl a fegyver düh-emelte kezében:</l>
					<l>„A hálátlan! ezért engedtem birni Sajónál,</l>
					<l>S Zagyva lementében a gazdag földet, ezért volt</l>
					<l>Mindenem oly készen hadi szükségére, hogy ő most</l>
					<l>Büszke követséget küldvén mindegyre boszontson?</l>
					<l>Hírt ád harcairól azt mondva, hogy én is örüljek</l>
					<l>Boldog előmentén, mikoron már szinte körűlvesz</l>
					<l>Népeivel, s minden részről vad fegyvere csattog.</l>
					<l>A hitvány jövevény!... mi egyéb is ez a ravasz Árpád?</l>
					<l>Hányja magát, s hazugúl Etelével mondja rokonnak.</l>
					<l>Mondja, holott tán a latrok barlangja nevelte,</l>
					<l>S mérges oroszlán, vagy tigris szoptatta szilajjá:</l>
					<l>Hah! de miért epedek?... Menj Ungnak gőgös urához,</l>
					<l>Nemtelen Árpádhoz, s fenyegesd meg, Kladni, nevemben,</l>
					<l>Mondd: fejedelmi Zalán Árpádnak küldi parancsát.</l>
					<l>Mondd: takarodjék el földemről még ma, s ne merje</l>
					<l>A csendes folyamok hullámit nyomni hadával,</l>
					<l>Mert ön népemmel, görög és bolgári sereggel</l>
					<l>Rajta ütök, s leverem végkép, hogy nem marad, aki</l>
					<l>Társai romlását hírül vigye Volga vizéhez.”</l>
					<l>Kladni, Zalán öreg apjának, nagy hírü Reánnak</l>
					<l>Harcaiból maradott bajnok, hogy karja legyengűlt,</l>
					<l>Késő vénségén bölcs, s biztos békekövet lett.</l>
					<l>Most ura szózatján fölkél, és tisztesen őszült</l>
					<l>Hajfürtét lesimítva komoly figyelemmel előáll.</l>
					<l>Hallja kevély üzenetre fakadt fejedelme parancsát,</l>
					<l>S dorgáló szemeket vetvén, így válaszol egyben:</l>
					<l>„A győző seregek fejedelme, dicséretes Árpád,</l>
					<l>Ily szókat halljon tőlünk, unokája Reánnak!</l>
					<l>S én a békekövet fenyegetve beszéljek-e nála?”</l>
					<l>Igy szólott; de Zalán komoly intésével elűzé.</l>
					<l>Mint a csillapodó tenger, hogy látta megindúlt</l>
					<l>Hű követét, enyhűle Zalán; de haragja helyett most</l>
					<l>Félelem, és bajos aggodalom szállt gyenge szivébe,</l>
					<l>S már kezdé sajnálni, hogy oly fenyegetve beszélett;</l>
					<l>A rohanó magyarok harcát juttatva eszébe,</l>
					<l>Már iszonyú leve lelkében bús képzeletének</l>
					<l>A győző seregek fejedelme, dicséretes Árpád.</l>
					<l>Sors üldözte Zalán! lassúk már a te csatáid</l>
					<l>Szűkült téreiden, kezeid megküzdeni gyengék</l>
					<l>A nagy erőnek karjaival. Majd zúgva, süvöltve</l>
					<l>Fölkél a zivatar, s te remegve tekintesz elébe,</l>
					<l>Ha szép telkeiden végig pusztítva terűl el.</l>
					<l>De ki siet hozzád szaporán lépdelve, heves dél</l>
					<l>Tájairól? örömet jósol víg arca, jövése,</l>
					<l>Lágy selymét ékes fegyver cifrázza ragyogva,</l>
					<l>És pihegő mellén címét hordozza Leónak,</l>
					<l>Aki viszontságok közepett nagy tengereket bír,</l>
					<l>S földeket, és félénk népeinek félve parancsol.</l>
					<l>Vára Zalán sereget, kedves hírt vára keletről,</l>
					<l>Constantin dús várából, s nagy tengere mellől.</l>
					<l>A követet látván megörűlt; Sthenelos pedig illőn</l>
					<l>Meghajtotta fejét, kipihent, s így szóla Zalánhoz:</l>
					<l>„Küldi köszöntését császárom, küldi vezérem,</l>
					<l>Ossa vidéki Philó, Alpár fejedelme, tenéked.</l>
					<l>Haemos bérceiről, Oetától, a nagy Olümpos,</l>
					<l>A zajgó tenger, Peneos s Strimon vize mellől</l>
					<l>Gyűltek bajnokaink: görögök, s Bolgária népe.</l>
					<l>Hol Tisza habjai a mély árku Dunába merűlnek,</l>
					<l>Még napnyugta előtt tábort nyugtatnak, az este</l>
					<l>Árnyaiban pedig eljőnek földedre serényen,</l>
					<l>S nyugtalan éjed után meghozzák hajnalod álmát.”</l>
					<l>Szóla. Zalán pedig örvendett, s lelkében eloszlék</l>
					<l>A bájos aggodalom. Kezdett büszkülni magában,</l>
					<l>És báná, hogy Kladni szavát nem tette vadabbá.</l>
					<l>Kérdezgette tovább, mily hősök jőnek ezúttal,</l>
					<l>Mennyire megy seregök számmal, mily sokra erővel,</l>
					<l>S kikkel már régen diadalmat igére magának,</l>
					<l>Mert még nem látá, égett hírt venni felőlök.</l>
					<l>De Sthenelos ravaszúl látván, hogy elérni beszéddel</l>
					<l>Bajnoki értékét mindegynek ritka szerencse,</l>
					<l>S mert az erős bolgárt nyájánál jobbnak itélé,</l>
					<l>Szégyenből röviden szólott, s a spártai Hermest,</l>
					<l>Bölcs kormányu Philót, Schediost, az Olümpi Philémont</l>
					<l>Emlegeté, s fattyú Csornát, s a haemosi Viddint.</l>
					<l>Monda bizottan utóbb: „mind bátor, válogatott nép,</l>
					<l>És noha latrokat elnyomnunk nem volna dicsőség,</l>
					<l>A lator Árpáddal megvívunk érted örömmel.”</l>
					<l>A fejedelmi Zalán pedig andalgásnak eredvén</l>
					<l>Messze kinézegetett, s a váltságára jövendő</l>
					<l>Hősöket, és nagy harcaikat számlálta eszében.</l>
					<l>Kladni ezenközben s több kísérői menének</l>
					<l>A Tisza mellékén búsan, s mély gondba merűlve.</l>
					<l>És már Zagyva vizét érék, amint ez omolva,</l>
					<l>A kis partu Tiszába szakad. Még egy napi útat</l>
					<l>Tettenek a síkon, s már hallák messze zajogni</l>
					<l>A rohanó hadakat, s mentek hallgatva feléjök.</l>
					<l>Messze terűl kiesen, s pusztán a zagyvai síkság</l>
					<l>Napkelet, és dél tája felé; éjszakra, nyugatra</l>
					<l>Domborodó halmok, s távolb a mátrai bércek</l>
					<l>Hamvas felhőkként az egekhez látszanak érni.</l>
					<l>Erre levágtatván sebesen, villogva kitüntek</l>
					<l>Árpád, s bajnokai, s vízárként széllel elönték</l>
					<l>A dobogó nagy tért. Árpád pedig álla magasban</l>
					<l>Egy kis domb tetején. Vala ékes párduca vállán,</l>
					<l>Rendítő buzogány jobbjában, s oldala mellett</l>
					<l>Ősei harcaiból maradott nagy kardja világolt;</l>
					<l>És könnyű süveg álla fején, s toll reszkete ormán.</l>
					<l>Mint Ügeké, szépapjáé, nagy termete; könnyen</l>
					<l>Mozdúl a súlyos fegyverrel; karjai, válla,</l>
					<l>Mint a Mátratető, és bércei, izmos erősek.</l>
					<l>Igy állt meg komolyan, s végigpillanta hatalmas</l>
					<l>Szemmel szép hadain, s intett, és nyomban elálltak</l>
					<l>A rohanó csapatok. Valamint a csillapodó vész,</l>
					<l>Lassú zúgással megszünt a tábori vas-zaj.</l>
					<l>A fegyver csillámla, de már nem csattoga többé,</l>
					<l>S dárda, gerely, lobogó büszkén emelődtek az égre.</l>
					<l>A fejedelmi magyar még gondosan óva körűlnéz,</l>
					<l>Megtelepíti hadát, és sátort üttet az ormon.</l>
					<l>Kél pirosan, mint a hajnal, szép sátora, fénylő</l>
					<l>Gazdag aranyrojttal, tiz rézdárdára feszítve.</l>
					<l>Ő pedig egy terepély bükk árnyékába kitérvén</l>
					<l>Nézi kemény hadait, s iszonyú lelkében öröm kél,</l>
					<l>Amint a szálló seregek csattognak előtte;</l>
					<l>Mert ekkor száguldva hozák a harci vezérek</l>
					<l>Bátor népeiket. Legelől egy előhadi dandárt</l>
					<l>Dárdával rohanó Kadosának karja vezérel.</l>
					<l>Nyest kacagány ing vállaikon; kard, dárda halállal</l>
					<l>Járó fegyvereik; rohanások mint az erős szél,</l>
					<l>S a szélvészek előtt szaladó vad tengerek árja.</l>
					<l>Mindennél rohanóbb pedig a hadnagy, valamintha</l>
					<l>Lába sebes szélvész, keze villám volna, ropogva</l>
					<l>Járja meg a hadakat, s pusztít mindennek előtte.</l>
					<l>Nincs sok fegyverrel terhelve, de rakva sebekkel.</l>
					<l>Farkasbőrt hordoz, s strucctollas kalpagot, és nagy</l>
					<l>Dárdát, s görbe vasat. Most gyorsan szállva lováról</l>
					<l>Sátorokat veret, Árpádnak halmára sietvén.</l>
					<l>Hozza hadát deli tündérként a nyalka Zoárd is.</l>
					<l>Nyugtalan ez mind harcaiban, mind tettiben; egyre</l>
					<l>Változik, és majd űz, majd megszalad a csatatéren.</l>
					<l>A hadat űzőnek kártévő, mert iszonyú gyors</l>
					<l>Megfordultában, s a győzőt porba teríti.</l>
					<l>Gyermeke ez Kadosával ama szép arcu Hüleknek,</l>
					<l>Kit tündérektől gondolt származni hazája,</l>
					<l>Most pedig a habozó Tanaisnak partjain alszik,</l>
					<l>Ott temeték őt el maradékai. Kardja fejénél,</l>
					<l>Lábainál réz pajzsa hever, s dárdái körűle.</l>
					<l>Hasztalan! Ő azokat meg nem zördíti kezével,</l>
					<l>És nem örűl szeme fényeiken; pusztítva kerengnek</l>
					<l>Hamvain a viharok: nem hall ő, alszik örökké;</l>
					<l>De fiait szép hír hordozza dicséretes úton,</l>
					<l>Árpád harcaiban, Kadosát és nyalka Zoárdot.</l>
					<l>Most sátort veret ez, s Árpád halmára megindúl.</l>
					<l>Kund nyargalt ezután csapatit térítve fiával,</l>
					<l>A haragos Csörsszel. Mint két kríváni fenyőszál</l>
					<l>A bércek tetején, akképen tetszenek ők ki.</l>
					<l>Termeteik fejjel magasabbak népeikénél.</l>
					<l>Köntöseik barnák, paripáik színre hasonlók,</l>
					<l>Gőgösen ugrálnak szörnyű terhöknek alatta.</l>
					<l>Ők lobogós kelevézekkel legelőre rohannak</l>
					<l>S combjaikon csattog nagy kardjok cifra hüvelyben.</l>
					<l>Hússzor ezer volt ez, s még négyet Bojta vezérlett,</l>
					<l>Bojta, ki hadnak örűl, s anélkűl nem tud örűlni,</l>
					<l>Vígan alászállítja hadát, valamintha csatára</l>
					<l>Volna menendő, kezd sajdítva örűlni magában.</l>
					<l>Kalpaga medvéből, farkasból van kacagánya,</l>
					<l>Puzdra zörög hátán, kard villog hősi kezében;</l>
					<l>Balra pedig kézíja fityeg derekára övezve,</l>
					<l>Most telepedni megyen, s hadi sátort rendesen üttet.</l>
					<l>Végre fehér paripán lassan futtatva előjött</l>
					<l>Őszbe borúlt Und is, hajdan katonája Ügeknek,</l>
					<l>S a jeles Álmosnak, most kísérője fiának.</l>
					<l>Tiszteletes képén méltóság, harci komolyság</l>
					<l>Hosszas idők tudományával vala szépen egyítve.</l>
					<l>Rettenetes tigris tarkállik vállain, izmos</l>
					<l>Markában vas balta pörög, s nagy pajzsa setéten</l>
					<l>Függ balról. Hoz négy ezeret, sík térre vezetve.</l>
					<l>Hogy hordozza vasát, most immár ötvened éve,</l>
					<l>S még jól bírja, erét még ifjú szikra feszíti.</l>
					<l>Ezt hogy szemlélé Árpád telepedni, szelíden</l>
					<l>Monda: „Vitéz öreg! a te karod még rettenetes lesz</l>
					<l>Harcaimon. Vénség meg nem szaggatta erődet.</l>
					<l>Bajnoka ősömnek, most bajnok társam! örömmel</l>
					<l>Látlak erősim közt: jőj föl halmomra pihenni.”</l>
					<l>A komoly Und kividámulván, így szóla viszontag:</l>
					<l>„Fejedelem! még nem gyengék a bárdot emelni</l>
					<l>E karok, ám már olyan erőm nincs, mint vala hajdan.</l>
					<l>De kedves még a kardcsörgés agg füleimnek</l>
					<l>S bár fene ütközetek megszegjék életemet, csak</l>
					<l>Vérem után földet hagyhassak gyermekeimnek,</l>
					<l>Elmegyek, és nem rémülök a csatatéri haláltól.”</l>
					<l>Igy szólván tüstént sietett Árpádnak elébe.</l>
					<l>Ekkor már közelebb járult hű Kladni szomorgó</l>
					<l>Társaival, s a tábornál szeme könybe borúla.</l>
					<l>„Óh mi igen más ez, mint pusztai népe Zalánnak,</l>
					<l>Oh mi hasonlatlan lesz majdan az ütközet!” így szólt.</l>
					<l>Mégis, hogy helyesen véghez hajthassa parancsát,</l>
					<l>Hűséggel nekibátorodott, bíztatta barátit.</l>
					<l>S ment egyenest a kis dombnak, hol párducos Árpád,</l>
					<l>A győztös seregek fejedelme, vezérivel állott.</l>
					<l>Följutván, mély tiszteletét kimutatva imígy szólt:</l>
					<l>„Fejedelem! ki vitézséggel, mint hírre nagyobb vagy,</l>
					<l>Kit földünk nagy része ural, kit tisztelek én is,</l>
					<l>Nincs-e szabad szólás végkép megtiltva előtted,</l>
					<l>S a követ új hírrel hozzád küldetve Zalántól,</l>
					<l>Ment-e, ha híven szól fejedelme szavának utána?”</l>
					<l>„Szólj bizvást, felel a győző seregek fejedelme,</l>
					<l>Tőlem, s hősimtől követ és hű szolga ne féljen.</l>
					<l>Féljen az, aki kevély üzenettel sérteni bátor.”</l>
					<l>Erre magas hangon hűséges Kladni imígy szólt:</l>
					<l>„A fejedelmi Zalán, neked Árpád! küldi parancsát,</l>
					<l>Hogy takarodjál el földjéről még ma, s ne merjed</l>
					<l>A csendes folyamok hullámit nyomni hadaddal;</l>
					<l>Mert ön népével, görög, és bolgári sereggel</l>
					<l>Rajtad üt, és leverend végkép, hogy nem marad, aki</l>
					<l>Társai romlását hírűl vigye Volga vizéhez.”</l>
					<l>Mint fene kölykes oroszlánok barlangja, dühödten</l>
					<l>Zúg a hős tábor, s kelnek csillogva, zörögve</l>
					<l>A rohanó csapatok; száz lángszem méri halálra</l>
					<l>Alpár embereit: szörnyet halnának azonnal;</l>
					<l>De nincs bántások, s hogy ezen félelmök elálljon,</l>
					<l>Árpád hadkötöző fejedelmi tekintete őrt áll.</l>
					<l>Csendre verődik mind, lelkébe temetve haragját,</l>
					<l>S a hadat intéző szép méltósággal imígy szól:</l>
					<l>„A fejedelmi Zalánt Árpád nem kérdezi többé,</l>
					<l>Merre mehet, s menjen földet foglalni hadával.</l>
					<l>A hajdanta dicső Etelének hős unokája,</l>
					<l>Merre utat nyithat kardjával, menni fog, és az</l>
					<l>Ősi hazát, ha különben nem, megszerzi erővel.</l>
					<l>Hogy pedig a görögöt, s bolgárt nem rettegi népem,</l>
					<l>És hogy vesztünknek Volgánál híre ne lenne,</l>
					<l>Bátran előállunk; te azonban menj el uradhoz,</l>
					<l>Mondd meg, mint leltél bennünket Zagyva vizénél,</l>
					<l>S még tán szólani fogsz, mikoron meghallod eminnen</l>
					<l>A zúgó tábort, s pusztító fegyvere hangját.”</l>
					<l>Megriadott a hős tábor, nagy örömre fakadván</l>
					<l>E szavakon; búsúlt Alpárnak régi követje,</l>
					<l>És a rémítő hírrel reszketve megindúlt.</l>
					<l>Árpád, a rohanó seregek fejedelme, legottan</l>
					<l>Lóra kapat gyors férfiakat, hogy híjanak össze</l>
					<l>Hőseket a megbírt földekről: gyors nyilu Tarcalt,</l>
					<l>A zászlós Bulcsút, s apját, jó kedvü Bogátot,</l>
					<l>S hadzavaró kacagányos Etét, ki erőre hatalmas</l>
					<l>A hadban, lelkére nagyobb, szépségre legelső.</l>
					<l>Borsot is, és Edömért meg kellett híniok, és Tast,</l>
					<l>S rettenetes fiait: Hábort, s a kürtösen ékes</l>
					<l>Úti Lehelt, kit utaztában szűlt anyja Meótis</l>
					<l>Habjainál, hol egy ősz tündér lágy hangu dalokkal</l>
					<l>Zengedező sípot nyujtott a gyenge szülöttnek.</l>
					<l>Hogy nőtt a gyermek, gondatlan jára virágos</l>
					<l>Völgyeken, és hegyeken, s bájos sípjába lehelvén,</l>
					<l>Anyját lágy dallal tisztelte, s az ősz tavi tündért.</l>
					<l>Éneket mondott a késő napnak, az ékes</l>
					<l>Hajnal arany hajszálainak, a csillagi fénynek,</l>
					<l>És a felleg alól kijövő szép hold sugarának.</l>
					<l>Későbben megváltoztak játékai, látván</l>
					<l>Versenyes apjánál, s száguldó bátyja kezében</l>
					<l>A ragyogó fegyvert, fényét meg kezdte kivánni,</l>
					<l>S már délceg paripán kardot villogtata, kopját</l>
					<l>Szórt, s nyilakat, s örvös buzogánnyal készüle harcra,</l>
					<l>S kéré a tündért, hogy változtassa keménnyé</l>
					<l>Sípja szelíd hangját. Búsúlt; de nem állhata ellent</l>
					<l>A tündér, s hadi kürtté lett a gyenge dalú síp.</l>
					<l>Harsány most, és rettenetes hangjával, az égi</l>
					<l>Dörgésként zeng táborokon, s vérharci mezőkön:</l>
					<l>Szívet emel, majd szívet aláz a bajnok ajakról.</l>
					<l>Mindezek a harcnak szeretői s tudói valának:</l>
					<l>Jaj neked, Alpár, jaj harcban nem bátor uradnak.</l>
					<l>Látni fogod komoly arcaiknak viadalmi haragját</l>
					<l>S fegyveröket, melyet megrontásodra emelnek.</l>
					<l>Bodrogköz szigetén, hegy emelkedik a hideg éjnek</l>
					<l>Tája felé, egyedűl, erdővel övezve derékon,</l>
					<l>Zölden alúl, pusztán s szirteknek hagyva fölűlről.</l>
					<l>Kis Tice, a Tisza habjaiból lesietve aláfoly</l>
					<l>Balja felől, jobbján Bodrog fut csendes özönnel;</l>
					<l>Összekerülnek utóbb keskeny szegletre, s zuhogva</l>
					<l>Hagyják el gyönyörű táját a délre mosolygó</l>
					<l>Szép hegynek, zengő ligetit, s vízlepte lapályát.</l>
					<l>Itten az ősz daliák, s tehetetlen bajnokok, akik</l>
					<l>Álmos harcaiban győztek vala, csendesen élnek,</l>
					<l>Itten Elem, Csákány, s hadrontó Tűzima nyugszik.</l>
					<l>Itt a hegy végén látszik hajléka Hubának.</l>
					<l>Ez, hajdan tehetős, Susadalnak rettegetője,</l>
					<l>Büszke Kiónál a kúnoknak vítta csoportit,</l>
					<l>És a mély fenekű Ungnál leütötte Laborcot.</l>
					<l>Nyugton van most fegyveri közt, s majd nézi enyelgő</l>
					<l>Gyermekeit, majd visszasohajt a boldog időkre.</l>
					<l>Kis Bodor, a hősnek legutósó gyermeke, nyájas</l>
					<l>Kedvü fi, most tized évében, enyelegve lehuzza</l>
					<l>Néha az ősi vasat, s atyjának döngeti pajzsát,</l>
					<l>Vagy fáradságos kézzel hurcolja temérdek,</l>
					<l>Buzgányát, s jó nénéit mosolyogva fenyíti,</l>
					<l>Megy, meg visszakereng s így szól nénjére tekintvén:</l>
					<l>„Gyenge Szömér! te nagyobb vagy már, mégsem birod a szép</l>
					<l>Kardot, még ideget sem tudsz pengetni madárra.</l>
					<l>Óh mikor én oly nagyra növök, majd pengetek íjat,</l>
					<l>S tőletek a gonosz embereket még karddal is űzöm,</l>
					<l>Mert vannak gonosz emberek is, lásd édes apánknak</l>
					<l>Jobbját egy mérges bajnok meglőtte nyilával.”</l>
					<l>Igy szólott, csókkal fogadá őt nénje, elaggott</l>
					<l>Atyja pedig kiderűle, s vidám köny csilloga képén.</l>
					<l>A gyermek még szóla tovább: „óh néni! nekem volt</l>
					<l>Egy helyes íjacskám. Aranyos volt két hegye, s húrja</l>
					<l>Oly szépen hangzott, mint a liget-esti madárszó.</l>
					<l>Volt nyilam is, sebes és ragyogó a déli sugárként.</l>
					<l>Hajnának vittem, vadakat hogy lőne, de Hajna</l>
					<l>Még nem lőtt vadakat, pedig elmegy messze az erdőn,</l>
					<l>A kis ivet mindig viszi, és meghozza magával</l>
					<l>A nyilat is; de vadat nem hoz, s még oly keveset szól...</l>
					<l>Hajna te, mért búsúlsz? Szemeid mér vannak elöntve,</l>
					<l>Mint a bodrogi lap, melyet Tice árja megöntöz?</l>
					<l>Óh ha azért búsúlsz, hogy nem tudsz lőni nyilammal,</l>
					<l>Vagy tán a ligeten jártodban csúszva megérte</l>
					<l>Lábadat a mérges kígyó... deli Hajna! ne búsulj:</l>
					<l>Én a kurta kigyót bottal kergetve lesujtom,</l>
					<l>És ha kivánod, ez íjammal még sok vadat ejtek.</l>
					<l>Add ide bár, hozok őz borjat, vagy gyenge nyulacskát</l>
					<l>A vadon erdőből, hattyút a vízi lapályról,</l>
					<l>S tollaiból gyönyörű pártát puha szőke hajadra.”</l>
					<l>Andalodó szemeket vete rá deli Hajna, s föleszmélt</l>
					<l>Gondjaiból öccsét forró kebelébe szorítván.</l>
					<l>Majdan vékony orosz fátyolt burkolva fejére</l>
					<l>Fölkelt, s a ligeten tegezét zörrentve megindúlt.</l>
					<l>Óh, kiket a hadi zaj, kiket a bús tárogatóhang</l>
					<l>S rettenetes kürtszó ébreszt, nagy lelkü vezérek,</l>
					<l>Hagyjatok egy kissé távoznom harci mezőről,</l>
					<l>S míg nagy táborokon szenderg a szörnyü halálnak</l>
					<l>És veszedelemnek szikrája vitézi kebelben,</l>
					<l>Hadd kössek gyengéd koszorút a hű szerelemnek.</l>
					<l>Dalra talán nem méltatlan, ki ölébe fogadja</l>
					<l>A fene harcokból fáradtan visszakerűlt hőst,</l>
					<l>Karjai közt hervad, s honjának bajnokokat szűl</l>
					<l>Nagy kín közt, s még több kínnal leszakasztja szivéről</l>
					<l>A serdűlt ifjat, ha hazája kikéri veszélyét.</l>
					<l>Ily anya, áldott hölgy, méltó a sorba kerűlni,</l>
					<l>Hol nagy hősöknek diadalma s halála dicsőűl.</l>
					<l>Ment a szép haju lány kebelében víve szerelmét,</l>
					<l>Mint viszi nyögve, vadász dárdáját, a sebes őzfi.</l>
					<l>Hajló fényében ragyogott már a lefutó nap,</l>
					<l>Minden fűszálon gyönyör, és báj lenge, de Hajna</l>
					<l>Mind csak Etét keresé, földet s eget űzve szemével,</l>
					<l>S ég, föld szívének Ete nélkűl nem vala kellő.</l>
					<l>Meg ne sebezzétek könnyű kis lábait, átkos</l>
					<l>Tüskék, s rút kórók; ti hajoljatok ifju virágok,</l>
					<l>S gyenge füvek deli Hajna piros talpának alája.</l>
					<l>Folyj lassan, Bodrog, föveny ágyad csendes ölében,</l>
					<l>Halkva suhanj el az erdőkön, langy nyúgati szellő,</l>
					<l>Meg ne zavard a lányt, mikor a deli hősfira gondol,</l>
					<l>És minden mást messze felejt. S óh tiszta sugár te,</l>
					<l>Mely csillogva leszállsz az egeknek fénykebeléből,</l>
					<l>A hév nap tüzes arcáról, te is el ne sötétítsd</l>
					<l>Hajna szelíd kebelét, mely szebb a reggeli hónál,</l>
					<l>Szebb a hattyúnál, s mint hajnal csillaga, oly szép,</l>
					<l>Hagyd gyengén hajadon képét, piros ajkai díszét,</l>
					<l>Hogy mikor őt a hős meglátja, elandalodólag</l>
					<l>Lásson együtt minden gyönyörűt szeretője alakján,</l>
					<l>Hogy minden bajait kedves láttára felejtse,</l>
					<l>S érte akármely bajt ne remegjen venni magára.</l>
					<l>Csendesen, és folyvást megyen a hab, Hajna közelget,</l>
					<l>Majd a parton eláll, s így szól a vízbe lenézvén:</l>
					<l>„Csendes özön, képem mellett csillogva kerengő,</l>
					<l>Jő, meg megy maradás nélkűl szép habzatod: óh bár</l>
					<l>A Tisza mélyéhez vinné el képemet, ottan</l>
					<l>Látná Und ékes fia, és megörülne; talán ha</l>
					<l>Látná, mint epedek, meg kezdene szánni magában,</l>
					<l>S jőne serényebben, mint jő; de gonosz vagy özönvíz,</l>
					<l>Képemet egy helyben hagyod elbágyadva, remegve,</l>
					<l>S kissel alább lengő fűszált, és parti virágot,</l>
					<l>Bokrokat, és fákat mutogatsz a kékes egeknek.</l>
					<l>Csak menj hát, majd elközelít a hadzavaró hős,</l>
					<l>Szép gyönyörűségem, s megnyugtat erős kebelében.”</l>
					<l>Ekközben leveté lágyan szőtt lepleit, íját,</l>
					<l>S messze kitűnt delin és pusztán a déli sugárként.</l>
					<l>Hogy csendes Bodrogba leszállt, még gömbölyü térde</l>
					<l>Látszék a habból, mely azt fodorodva keríté,</l>
					<l>S hajnalként futa gyors pirulás deli teste fehérén,</l>
					<l>Szálla tovább, s már a hullám tele combjait éré,</l>
					<l>Pajkosan ellebegett hajló ágyéka körűl is,</l>
					<l>S mosta sugár derekát. Ekkor meghajla kezével</l>
					<l>A deli lány, s szép kis tenyerét lemerítve szelíden</l>
					<l>A siető habokat képére, nyakára locsolta.</l>
					<l>Megbomlott haja, és szabados fürtökben omolt el</l>
					<l>Tündöklő vállán, karján, és a kerek emlőn,</l>
					<l>Mely mint egy fakadó bimbó kipirúlva középett.</l>
					<l>Alkonyodásra jutott már a nap, s tiszta határát</l>
					<l>És a nyugvó tájt bágyadt lángszínbe borítván,</l>
					<l>Általadott vizet, és földet hüvös esti homálynak.</l>
					<l>Ekkor barna deres paripán, hűs csillagi fénynél</l>
					<l>A Hajnal szép gyermeke jött, egy délszaki tündér</l>
					<l>Mint röpülő felleg, szállván a híg levegőben.</l>
					<l>Tündöklött pedig ékes arany haja, s a kacagánnyal</l>
					<l>Lenge szelek szárnyán maradozva utána huzódék,</l>
					<l>Balja felől aranyos hüvelyében csattoga kardja,</l>
					<l>És vala gyöngyökkel ragyogó szép sípja kezében,</l>
					<l>Mely a természet hangját elzárva magában,</l>
					<l>A nagy föld közepén mélyen fekszik vala hajdan.</l>
					<l>Onnan az Éj-anya fölragadá, és adta fiának,</l>
					<l>Amikor ezt Hajnal mérgében elűzte magától.</l>
					<l>Zenge pedig csalogány s tarkás pintyőke szavával,</l>
					<l>Elsiető dörgés morajával, s a fene tigris</l>
					<l>S kölykeiért sívó vad oroszlán durva zajával.</l>
					<l>Melybe ha fútt, rettentő volt, vagy gyenge varázsló,</l>
					<l>Mely futtában elállítá a gyorsan iramlót,</l>
					<l>S állót mozdított, amint szándéka vezérlé.</l>
					<l>Hajna hová lesz most? Rémülve, pirulva kiszökvén</l>
					<l>Bodrog habjaiból, veszi könnyű lepleit, íját;</l>
					<l>És szalad a ligeten, s futtában törli fejéről</l>
					<l>A vizet, és igazítja magán huzogatva ruháját.</l>
					<l>Melle födetlen még, csak félig van szövevényben</l>
					<l>Szép emlői körűl, azt is lebbenve kibontja</l>
					<l>A suhogó szellő, s le-lehuzza, ha érheti, róla.</l>
					<l>Már elmenne, tömött erdőben rejtve maradna,</l>
					<l>De zendűl a síp, csábító hangja betölti</l>
					<l>Minden erét, tagját. Áll most, s bámulva tekinti</l>
					<l>A fiatal tündért. Az alászáll, s gyenge szivárvány</l>
					<l>Íve terűl, valamerre megyen, paripája elébe.</l>
					<l>Egy kisded csillag ragyogott vezetőleg előtte,</l>
					<l>Mely mikor ő vágyódva halandók földire lépett,</l>
					<l>Fényesen, és magasan tündökle fölötte az égen.</l>
					<l>Már közel ért, szeme csillámló vala, képe mosolygó,</l>
					<l>Fél víg, fél szomorú mint a hold éjjeli képe;</l>
					<l>De piros, és kellő, s már nem birhatva szerelmét</l>
					<l>Nyájasan átölelé az előtte szemérmesen állót,</l>
					<l>S rózsás szűz ajakán megcsattant isteni ajka.</l>
					<l>Szíve gyönyörködvén a rég keresettben, örömmel,</l>
					<l>És boldogsággal tele volt, de remegve kifejlék</l>
					<l>Karjaiból deli Hajna, s futott. A délszaki tündér</l>
					<l>Gyengén visszavoná, s édes bús hangon imígy szólt:</l>
					<l>„Hajna te futsz, oh Hajna, kiért elhagytam az ékes</l>
					<l>Hajlékot dél fényes egén, ki miatt keseredve</l>
					<l>Fölkeresém Kaukáz üregében az agg szelek atyját,</l>
					<l>Hogy hollétedről hírt vennék, s édes atyámat</l>
					<l>A gyönyörű Hajnalt tudakoztam napkeleten túl.</l>
					<l>Oh ki után annyit bujdostam, Hajna, te futsz-e?</l>
					<l>Míg más honnodban Volgán túl gyermeki kedvvel</l>
					<l>Szédelgél a tarka mezőn, és én is atyámmal</l>
					<l>Tartózván mint gyenge fiú szállottam elődbe,</l>
					<l>Nem futtál, ha jövék, sőt mondtad gyakran enyelgve:</l>
					<l>,,Szép tündérfi, mikor jősz ismét vissza mezőnkre,</l>
					<l>Oh ha megént eljősz, hozz csillagot énnekem’’ és én</l>
					<l>Lassan elindultam, csendes nyugtában atyámnak</l>
					<l>Csillaga fényéből egy szikrát vettem orozva;</l>
					<l>Míg lejuték, megnappalodott, s a szikra kipattant,</l>
					<l>S elveszve pártalanúl a világok végtelenében.</l>
					<l>Sírva jövék hozzád; te pedig deli Hajna szelíden</l>
					<l>Törléd könnyeimet, s mondád sajnálva, ne sírjak.</l>
					<l>De nemzőm látván a szikrát szerte bolyogni,</l>
					<l>Elbúsúla s boszús szemmel megtilta magától.</l>
					<l>Most hát, mert haragos szántából délre szakadtam,</l>
					<l>Elfeledél-e, hogy így irtózol, Hajna, ölemtől?”</l>
					<l>Erre, mivel gyermek kora nem rémlett el eszében,</l>
					<l>Még jól emlekezett a lány és mondta: „ Hogy értem</l>
					<l>Ily tova bujdostál, szép tündér, szánlak; azon kor,</l>
					<l>Melyet imént mondtál, játékunk, s könnyü siralmad</l>
					<l>Hátra maradt őseim honnában, Volga vizén túl.</l>
					<l>Itt fölserdűltem, hidegek már énnekem a te</l>
					<l>Karjaid, és ölelésedet is megtiltja szerelmem;</l>
					<l>Mert tudd: hadzavaró Ete hős van Hajna szivében.</l>
					<l>Oly ékes nem, mint te, vadabb, mint gyenge szerelmed,</l>
					<l>De szép, s jó lelkű, s a harcban erőre hatalmas,</l>
					<l>Aki hazát szerzend e boldog földön atyámnak,</l>
					<l>És minekünk, s hős karjával megnyomja serényen</l>
					<l>A dúlásra jövő harcoknak enyészetes árját.”</l>
					<l>A fiatal tündér pedig ekkép szóla viszontag:</l>
					<l>„Igy rontál haragoddal, atyám, így tetted örökké</l>
					<l>Számkivetéseddel bússá fiad élete folytát!</l>
					<l>Bár soha csillagodat ne ragadtam volna kezemmel,</l>
					<l>Oh bár e földet soha lábam meg ne tapodná.</l>
					<l>Vagy miért lett örök életem is? Hajh mért nem enyész el</l>
					<l>Földi halandóként, mint árnyék, s lengedező szél?</l>
					<l>Mért tart, míg az egek, s tündöklő csillagi tartnak,</l>
					<l>Ha örömem nincs, és szomorítnak csalfa remények?</l>
					<l>S Hajna, ki enyhíthetsz egyedűl, nem szánsz-e bajomban?</l>
					<l>Vagy hiszed azt, hogy mint hősöd, nem védhetem én is</l>
					<l>Nemzetedet? Tudd: a bús fellegek engem uralnak,</l>
					<l>Tiszta verőfényt is beboríthatok éji homállyal,</l>
					<l>És kényemre parancsolok én a tengeri gőznek.</l>
					<l>Vagy mit ohajtasz még? Jer, az ég hajlékiba viszlek,</l>
					<l>Mely kék szobrokon áll a déli határnak utóján</l>
					<l>S a tele fényre jutó holddal van födve tetőűl.</l>
					<l>Benn pedig ékes aranyrojttal puha szőnyegek, ágyak</l>
					<l>Vannak, s bő termeim mint a víz habja, fehérek.</l>
					<l>Oh szép Hajna jer el, karomon hordozlak odáig.</l>
					<l>Ott pedig óhajtó szivemen fogsz csüggni napestig,</l>
					<l>S csendes lesz palotánk, mint a vész nélküli tenger.</l>
					<l>Ékes tagjaidat reggel harmatba fürösztöm,</l>
					<l>Hajnali szép színnel takarom, s habi gyenge ruhákkal.</l>
					<l>Majd ha lefolynak az esztendők kedvünkre, vidáman,</l>
					<l>Díszes aranyhaju gyermekeink, egymással enyelgő</l>
					<l>Szép fiak, és lányok fognak mosolyogni körűlünk.</l>
					<l>S zengeni fog palotánk örömektől, és szerelemtől!</l>
					<l>Jer piros ajkaidért kérlek, s szép szőke hajadra!</l>
					<l>Szürkűl már az üdő, s szomorún feketednek az ormok.</l>
					<l>Vagy mind hasztalanúl szólottam, nincs-e kegyelmed?</l>
					<l>Én egyedűl menjek, s hova menjek Hajna, ha nem jősz?”</l>
					<l>Igy szólt, esdeklő képét a lányra szegezvén,</l>
					<l>És állott epedő szemmel még várva szerelmet.</l>
					<l>A deli lány pedig aggódott, sajnálta szivében</l>
					<l>A szomorú tündért; egyszersmind menni kivána,</l>
					<l>Barnúló ösvénye felé ijedezve tekintvén.</l>
					<l>Száz, meg ezer rémet mutatott zavarodtan az árnyék</l>
					<l>És mint álmodozó, haloványan látta Etéjét.</l>
					<l>Menne, de két tűz szem kötözötten tartja helyében,</l>
					<l>Tartja siralmával, s titkos tündéri varázzsal.</l>
					<l>Áll, mint a remegő gyermek, nem tudva, hová lesz.</l>
					<l>A liget eközben zendűl és Hajna, nevéről:</l>
					<l>Férfias, és gyerekes hangon szólítatik egyre:</l>
					<l>Hajnát zeng hegy völgy, Hajnát a pusztai térség,</l>
					<l>Visszatekint a lány, s a tündér hirtelen elvész,</l>
					<l>Hirtelenebb a szellőnél, s árnyéki tünetnél.</l>
					<l>Ezt hogy ez észre vevé, megörült, és gyorsan elindúlt,</l>
					<l>És látá legelőbb öccsét elejébe szökelni,</l>
					<l>Aki heven pihegő mellből édesdeden így szólt:</l>
					<l>„Nénike, hol voltál? Oh mely rég járok utánad!</l>
					<l>Egy fiatal hős jött, az ohajtott látni, utánad</l>
					<l>Jár az is, és keres itt neveden szólitva; nagy Árpád</l>
					<l>Harca felé menvén sietett beköszönni, de Hajna</l>
					<l>Tudhatnád-e, ha nem szólnék, mely bajnok az, aki</l>
					<l>Hozzánk jött? Böngérnek véréből-e vagy a hős</l>
					<l>Tasnak nemzetiből? Kulpon magzatja, vagy Undé?</l>
					<l>Nem tudod úgy-e? de várj, megmondom: termete súgár;</l>
					<l>Képe fehér; hosszú haja sárga; ruhája setétes,</l>
					<l>Bojtos oroszlánból van vállain lágy kacagánya,</l>
					<l>Kalpagján kolcsag tollából szép lobogó reng;</l>
					<l>Pajzsa pedig kerek, és dombos: közepében acélból</l>
					<l>Verve repűlő sas látszik, s vad tigrisi kölykek.</l>
					<l>Mindene nagy: vasa nagy, dárdája nagy, ő maga is nagy.</l>
					<l>Méne futós mint a szarvas, maga mint az evét gyors,</l>
					<l>Könnyen jár, fordúl, deli minden mozdulatában,</l>
					<l>És rólad tudakoz, téged vár, küldöz utánad.</l>
					<l>Véled-e már? Ete az, bajnok fia istenes Undnak.”</l>
					<l>Ekközben hazaérkeztek, későbben utánok</l>
					<l>Megtért gyenge Szömér s a szép Ete, hadzavaró hős:</l>
					<l>Ősz Huba künn állott, s áldással hítta be őket.</l>
					<l>S a szerelem s az öröm beköszöntenek a kicsi házba,</l>
					<l>Hol bájos hajadon serdűle fel a deli hősnek.</l>
					<l>Csakhamar a szeretők elválnak a többi családtól</l>
					<l>S a látás örömét szemeik ragyogása jelenti.</l>
					<l>A régi kínnal rejtett sok gondolat ébred</l>
					<l>És az ajak bíbor küszöbét érinteni bátor.</l>
					<l>Titkos ohajtásait most a kebel útnak ereszti</l>
					<l>S szintoly kedvesekért becseréli rokonja szivétől.</l>
					<l>A nyájas követ, a szó is végtére kifárad:</l>
					<l>Néma gyönyörrel néz Hajnára vitéz Ete, némán</l>
					<l>A deli Hajna reá s mondhatlan kéj teli szívét;</l>
					<l>Majd kebelére borúl az erősnek, mintha örömben</l>
					<l>A hős szív dobogásainál szúnyadni kivánna.</l>
					<l>Ily boldogságban felszólal végre az ifju:</l>
					<l>„Oh mi igen jót tett, mikor engemet alkota, s látnom</l>
					<l>Adta Hadúr a szép földet, s magas égi világot,</l>
					<l>És mikoron kezeimnek erőt, mellemnek erős szűt,</l>
					<l>Lábamnak gyorsaságot adott, és harci szerencsét!</l>
					<l>De csakugyan te teszesz boldoggá, lánya Hubának;</l>
					<l>Mert te szelíden jősz álmomhoz, s képzeletemhez,</l>
					<l>Mint a hajnali fény, ha mezőn távol vagyok innen;</l>
					<l>Most pedig édesded szerelemmel ölembe borulván</l>
					<l>Gyorsítod szívem dobogását, s megszaporítod</l>
					<l>Örömemet, mint záporeső a csermelyek árját.”</l>
					<l>Ekkoron a hajlék közepén már álla rakottan</l>
					<l>Gyenge gyümölcsökkel, téjjel, s hegyi mézzel az asztal,</l>
					<l>S egy sűlt őzborjú fele volt kiterítve szegetten</l>
					<l>Hosszas ezüst tálon. Mert dús vala ősz Huba: hímzett</l>
					<l>Szőnyegeket hoza, s bőven aranyt, bővebben ezüstöt,</l>
					<l>Még mikoron kardját s kezeit jól bírta, Kióból.</l>
					<l>És hoza fegyvert is, leütött Bengalnak ijesztő</l>
					<l>Fegyvereit: lobogós gerelyét, nagy domboru pajzsát,</l>
					<l>Sastollas sisakát, mely mind függesztve soronként</l>
					<l>Önnön fegyveri közt falain vérfoltosan állott.</l>
					<l>Fenn pedig ékes edény közepén mécs csilloga. Lelket</l>
					<l>Ébresztő bort hoztak most kis bükfa kupákban,</l>
					<l>És díszes gyerekek sürgöttek szóra figyelve:</l>
					<l>Ígyen laktanak ők. Ete hős pedig ége szivében,</l>
					<l>És iszonyú gond nyomta fejét: a Rémnek alakja</l>
					<l>Megjelenék neki, és örömét kebelében elölte.</l>
					<l>Elkomorúlt a hős ifjú, sirodalmas enyészet</l>
					<l>Toldúlt gondja közé, s hidegen megrázta szelével.</l>
					<l>Néze pedig heven, és búsan, mint aki halálra</l>
					<l>Válik társaitól, és sorba tekinte szemével,</l>
					<l>Mely mikoron Hajnára jutott, keseredten elálla</l>
					<l>Szép arcán, és kezde vitéz szikrája borúlni.</l>
					<l>De hamar észre vevé őszűlt Huba, s monda: „Vitéz Und</l>
					<l>Hős fia, tégedet a szerelemnek ront-e hatalma?</l>
					<l>Ha szerelemmel akarsz bizvást mulatozni, hadakra</l>
					<l>Gondolj, s hozz békét harc-zárta lakunkra, fejünkre...</l>
					<l>Oh mért gyengült el jobbom, mért hajlani nem tud,</l>
					<l>Hogy kardot rántván tudnék meghalni csatában!</l>
					<l>Gyáva Laborc szolgájának nyila megszegezé azt!</l>
					<l>Te fiatal vagy még, ép, és diadalmas erővel,</l>
					<l>Menj el, hozz örömet pusztító fegyvereimmel,</l>
					<l>Ott függnek, hajdan viadalmim fényei: válassz!”</l>
					<l>Ezt hallván a gyermek megbúsúl vala, s így szólt:</l>
					<l>„Oh de atyám, ha te mind od’adod, mi marad nekem? Én hát</l>
					<l>A hüvös erdőben heverésszek-e bujva naponnan,</l>
					<l>Vagy csak kurta parittyával harcoljak-e? Távol</l>
					<l>Én fejöket könnyen beverem hajigálva kövekkel;</l>
					<l>De ha közel jőnek, megmetszik torkomat, akkor</l>
					<l>Tagjaimon madarak harcolnak puszta mezőben.”</l>
					<l>Andalodásából fölütődött hős Ete, hosszas</l>
					<l>Elgyengűlését szégyelvén, s fényleni kezde</l>
					<l>Bús szeme, fegyvereit látván fenn függni Hubának.</l>
					<l>Titkos búját még érzé, de kevély vala lelke,</l>
					<l>Büszkébb a búnál, büszkébb a gyáva panasznál.</l>
					<l>Nékierősödik, és így szól viszonozva Hubának:</l>
					<l>„Harcban előszűlt hős, ám légyen, mint te ohajtod.</l>
					<l>Hogy kedvet hozzak, pusztító fegyvereiddel,</l>
					<l>Választok; te pedig hősök szikrája ne búsúlj,</l>
					<l>Megjövök én ismét kardjával bajnok apádnak.</l>
					<l>Rajta az ellenség vérét, s a régi dicsőség</l>
					<l>Szép sugarát hozom el, mely téged győzni tanítson.”</l>
					<l>Igy szólott, s levevé a kardot, mely vala balról</l>
					<l>Egy mély szögletben, s komoran még rajta borongott</l>
					<l>A vad enyészetnek szikrája: halálos acélát</l>
					<l>A por régen ülé; de midőn kitörölte porából</l>
					<l>Hős Ete, megvillant hegye, s éle, fogása fehérlett</l>
					<l>(Mely elefántcsont volt), lapján borzasztva kitüntek</l>
					<l>A szomorú rajzok: Sas körmei vittek erőtlen</l>
					<l>Kisdedet, aki eső félben anyjának előtte</l>
					<l>Látszott fenn vergődni, fejét szép vére borítván.</l>
					<l>Más felen egy fejedelmi vitéz rablólag orozván</l>
					<l>Hölgyeket, és fiakat hajtott a tűzi halálra.</l>
					<l>Hosszú volt pedig, és széles vasa, görbe hegyével,</l>
					<l>Fegyvere Zámirnak hajdan, ki kegyetlen erőszak</l>
					<l>Képeit óhajtá, s ifjú kora gyenge szakában</l>
					<l>Már gyilkolt, s idegen földön pusztítani kezdett.</l>
					<l>Ezt leveré Huba, s emlékűl úgy vette le kardját</l>
					<l>Hajdan, míg az erős ifjúság szárnyai vitték.</l>
					<l>Most Ete vette vasát, s csattogva vetette hüvelybe.</l>
					<l>Ekkor az ajtóban, halovány szép csillagi fénynél,</l>
					<l>Megjelenék a kis gyermek, dallója Hubának.</l>
					<l>Lant vala baljában, hímezve mezői virággal,</l>
					<l>Köntöse tiszta fehér, kék övvel kötve derékon,</l>
					<l>És rózsás koszorúka fején. Most pengeti lantját,</l>
					<l>S hangosan, és tisztán kezd el künn dallani: zendűl</l>
					<l>A lenyugott erdő, s hegyek, öblök visszamorognak.</l>
					<l>„Óh legyetek liget és sík tér szavaimra vigyázók,</l>
					<l>S míg dalomat zengem, megszünjetek esti fuvalmak!</l>
					<l>A fiatalságnak szép napjai, a gyönyörű kor</l>
					<l>Hirtelen illan, mint felhők sebes árnya tavasszal.</l>
					<l>De az erőseknek nagy tettei a siető kor</l>
					<l>Kellemivel nem romlanak el, szép déli sugárral</l>
					<l>Hintvén szüntelenűl a jó maradékra világot.</l>
					<l>Csendesen űl Huba, gyermeki közt, hegyháti lakában;</l>
					<l>De rettentő volt hajdan viadalra mezőkön,</l>
					<l>Rettentő a háborodott tengernek ölében.</l>
					<l>Óh legyetek liget, és sík tér szavaimra vigyázók.”</l>
					<l>Hős Ete gyúladozott e szókat hallva, s figyelmes</l>
					<l>Lett nagy lelke az éneklő gyermekre s dalára,</l>
					<l>Az pedig elkezdé ismét, és dalla tovább így:</l>
					<l>„Nyugton vagytok-e még, döntő magyarok? kezetekben</l>
					<l>Nem zörög a buzogány, gerely, és kard. Bús zivatar kél,</l>
					<l>A tenger melléke felől, ti meg alva mezőkön</l>
					<l>Tábori sátor alatt heverésztek. Haj! kipirúl majd</l>
					<l>A hajnal, de sokan nem fogják látni világát.</l>
					<l>Keltek-e? Ha későn keltek, haj! hunyjon el inkább</l>
					<l>Bús szemetek; mert földeteket pusztítva találja.</l>
					<l>A tenger dühödő szélvészit hozva magával</l>
					<l>Mint egy sírbeli rém, jő Baltom erős fia, Zámir,</l>
					<l>Már késő éjben; de szerencsés széllel evezve.</l>
					<l>Tölgy nászáda nem irtózik szirtekhez ütődni;</l>
					<l>Bátran leng a hányt habokon, közelíti Meótis</l>
					<l>Partjait, mint éjfél felhője, borongva setéten.</l>
					<l>S hah! már szerte megy a vad nép, elszórja az ékes</l>
					<l>Sátorokat, megfojtva szelíd álmában az ifjút,</l>
					<l>És öreget, bátor katonát, és gyenge leányzót.</l>
					<l>Baltom erős fia dúl, tör, ront, mint éjjeli farkas.</l>
					<l>Vér van fegyverein, vadság, és méreg ijesztő</l>
					<l>Lelkében. Senkit nem szán, rabol, és öl egyenlőn,</l>
					<l>S már embert, barmot büszkén nászáda felé hajt.</l>
					<l>Óh csak tégedet is ne ragadt el volna magával,</l>
					<l>Barna szemű lány, hős Vihadar szép gyermeke! Inkább</l>
					<l>Más ezeret vitt volna az éjszak lányaiból el.</l>
					<l>De gyors nászádon visz téged is a fene Zámir,</l>
					<l>Rettentőn, sebesen, mint ölyv a gyenge galambot.”</l>
					<l>„Íme azonban kél Huba, napkelet ifju sugára,</l>
					<l>Népe zaján riad álmaiból, megdöngeti pajzsát,</l>
					<l>S kardot köt, s röpülő kopját ragad égve szivében.</l>
					<l>Nézi; de nem leli már a kedves barna szemű lányt,</l>
					<l>Szép Szelemért gyors nászádon viszi a fene Zámir.”</l>
					<l>„De hova futsz, idegen? nászádodat ál szelek űzik,</l>
					<l>S az nem is olyan erős, hogy szirtek meg ne szakasszák,</l>
					<l>És nem is oly rohanó, hogy gyors Huba karja ne érje.</l>
					<l>Nézd! közelít ő már könnyen lebdesve hajóján</l>
					<l>S szörnyű fegyvereket, s haragot hoz büszke fejedre.</l>
					<l>Nézd, mi sötéten emelkedik a szirt tölgyfa hajódra.</l>
					<l>Fergeteg űz ordítva, vadan; Zámir hova lészesz?</l>
					<l>Megroppant nászádod az álnok szikla fokában,</l>
					<l>A haragos habokon szórván el népedet. A szirt</l>
					<l>Fergeteges közepén magad állsz csak, s élete fogytán</l>
					<l>Szép Szelemért vad hullámok hajtják ki elődbe.</l>
					<l>Haj! oda tölgyfa hajód, oda néped, veszve hajóstúl</l>
					<l>A szélhányta Meótisnak tajtékait issza.</l>
					<l>De jő rettenetes bújában könnyü hajóján</l>
					<l>Gyors Huba, s több daliák lobogós nászádon utána.</l>
					<l>Őket az emberölő hadak istene őrzi kezével</l>
					<l>S messze sebes rohanások előtt nagy kardja világít.</l>
					<l>Szép Szelemér! egyedül te vagy itt nyomorultan elölve.</l>
					<l>Lábadat a zajogó tenger hullámai mossák,</l>
					<l>S gyenge fejed támasztva kemény szirtekhez elájúl! -</l>
					<l>Ekközben szörnyebb zaj támad. Zúg fene Zámir</l>
					<l>Mérgében, s tutaját dárdával rontja Hubának.</l>
					<l>Az lemerűl; de Hubát kiszorítják a habok, és áll</l>
					<l>Vízben övedzőig, s így szól megrázva sisakját:</l>
					<l>Büszke, ne hidd, hogy kárt tettél lemerítve hajómat:</l>
					<l>A dühödő habokat megbirják lábaim, és e</l>
					<l>Kopja szivedre talál, ha kemény kövek öblibe búsz is.”</l>
					<l>Igy szólt, és gerelyét Zámir paizsára hagyítá,</l>
					<l>Elfordúlt Zámir; de sebes vala mentiben a vas,</l>
					<l>Szélén érte nehéz paizsát, és meghasogatván,</l>
					<l>Éles sziklákról recsegett a vízbe törötten.</l>
					<l>Nem késik Zámir, kardját zörrentve berándúl,</l>
					<l>És veri a habokat, veri gyors Huba barna sisakját.</l>
					<l>Zúg a háborodott vízár, fölkapja fenékről</l>
					<l>Mélyen elült köveit, s velök a magas égre lövöldöz.</l>
					<l>Rá iszonyodva borúl le az éj, ordítva rohannak</l>
					<l>A dühödő szelek, és harsog, reng, bömböl az alszirt.</l>
					<l>Mégis hallani harcaikat. Szél, s vízi morajból</l>
					<l>Messze kicseng a kard, s villámvasa fénylik az éjben.</l>
					<l>Mint a tengernek két szörnyei, vínak erősen.</l>
					<l>Hullanak a fegyverrongyok, s özönbe setéten</l>
					<l>Foly vérök, mint mely patakot soha nap szeme nem lát.</l>
					<l>Vág Huba, s már közelít Zámirnak vége. Megint vág,</l>
					<l>S véresen elhajlik Zámir feje, teste kiterjed,</l>
					<l>S ezt a bús habokon ordító fergeteg űzi.</l>
					<l>Hajnalodik; de fejét ez már nem nyujtja feléje,</l>
					<l>Hosszan alussza sötétségét a végtelen éjnek!</l>
					<l>„Óh bár honnodban tudnál vesztegelni, Zámir!</l>
					<l>Sokszor mondta apád, most mit mond, majd ha feléje</l>
					<l>Hajt a szél, s halak étkéül lát úszni habokban?</l>
					<l>Óh mért honnodban nem tudsz vesztegelni Zámir!”</l>
					<l>„Napkelet ifju sugára kikél a szirtre azonban,</l>
					<l>S megy vívén örömet hölgyének, szép Szelemérnek.</l>
					<l>Ébred az is, s bágyadt szemeit hősére nyugasztván</l>
					<l>Karjaiból veszi vissza alélt szive s lelke hatalmát.”</l>
					<l>„Oh hős! szép fiatal korod eltünt már az idővel,</l>
					<l>De hadi tetteid keleten még zengi dalában</l>
					<l>A gyermek, s nyugat énekiben még zengeni fogja,</l>
					<l>Míg döntő magyarok népének vére ki nem hűl.</l>
					<l>Esti szelek, most már zúghattok csendes erővel</l>
					<l>A ligeten; bontsátok meg kis fürteim ékét,</l>
					<l>S adajtok enyhűlést keblemben az éneki tűznek.</l>
					<l>Eldallottam az ifjúság szép, s hirtelen illó</l>
					<l>Napjait, a bátor daliáknak hajdani tettét.</l>
					<l>Esti szelek most már zúghattok csendes erővel.”</l>
					<l>Igy hangzott el az éneklő gyermek szava, s kobza;</l>
					<l>Benn pedig ültenek a hősök nagy gondolatokban</l>
					<l>Némán és komoran. Huba visszatekintve korára</l>
					<l>Szép fiatalságán andalgó szívvel imígy szólt:</l>
					<l>„Oh bizony eltűntél, örömek, s harcok kora gyorsan.</l>
					<l>Szép Szelemér! te is elhamvadsz a föld kebelében,</l>
					<l>Hol komoran besötétül az éj, s nem látni sugárát</l>
					<l>A napnak, se telő holdnak nem hat le világa.</l>
					<l>Messze rideg vénségemtől, most messze hazámnak</l>
					<l>Széleitől idegen földön mély álmodat alván,</l>
					<l>Nem látod serdülni mosolygó gyermekeinket,</l>
					<l>És nem örülsz velem arcaikon. Már nékem is int a</l>
					<l>Néma halál, s gödröt mutogat vak honna porában:</l>
					<l>Nyissa ki bár; én nem késem. Szép napjaimat most</l>
					<l>Élik gyermekeim, hadat űző nemzetem éli</l>
					<l>S bár még élje ezen választott honnban örökké,</l>
					<l>Már mikor e tetemet mélyen lemeríti az árnyék,</l>
					<l>S rajta hideg szellő agg kórót lenget az éjben.”</l>
					<l>Hadzavaró Ete hős pedig ekkép szóla utána:</l>
					<l>„Harcban előszűlt hős! nagyok a te vitáid az ifjú</l>
					<l>Kornak napjaiból, és szerte dicséretes elmúlt</l>
					<l>Életed annyi dicső nyereségeivel. Noha most már</l>
					<l>Jobbodat a röpülő nyílnak megtörte hatalma,</l>
					<l>Jó nevedet csakugyan meg nem ronthatja: örökké</l>
					<l>Fennmarad az, mint a szép hold a csillagos égen.</l>
					<l>Engem is a dühödő harcok veszedelmei várnak.</l>
					<l>Bolgárok fenik a vasakat sereginkre; s ohajtják</l>
					<l>A puszták madarát, hogy minket emészteni jőjön!</l>
					<l>Oh deli Hajna, ne irtózzál, engem soha nem fogsz</l>
					<l>Látni gyalázattal. Megtérek majdan elődbe,</l>
					<l>Úgy hogy tetteimet hallhasd a téli napoknak</l>
					<l>Vendégségeiben, hol csak nagyok éneke hangzik.</l>
					<l>Vagy ha nem, a nap rám soha többé nem süt azontúl.”</l>
					<l>Ekkép szóla erős szivvel búcsúzva Hubától,</l>
					<l>S Hajna szelíd öleléseitől. Deli Hajna pedig ment</l>
					<l>Könnybe borúlt arccal belső teremébe nyugodni.</l>
					<l>Ment; de nyugodni hogyan tudjon, kit szíve fölébreszt</l>
					<l>Bús dobogásával? Nem aludt. Oh álmait a szép</l>
					<l>Bajnok aludta kemény lélekkel, melyben erősen</l>
					<l>Zúgtak az ütközetek rivadási, s forra szerelme.</l>
					<l>Mondom, aludt; mert fáradtan jöve messze vidékről;</l>
					<l>De szomorú hangok fárasztják álmait, és gyász</l>
					<l>Képe veszélyének, mely lesz harcára jövendő.</l>
				</lg>
				<p>Második ének</p>
				<lg>
					<l>Már a sátoros éj eljött a földre setéten.</l>
					<l>Édesen elnyugodott most a sokféle halandó,</l>
					<l>S amivel ébren nem birhat vala, álma hozá meg;</l>
					<l>Vagy remegett üres ártalmat sejdítve magában.</l>
					<l>Mert vak kénye szerint csal, játszik az álom eszünkkel.</l>
					<l>A boldog gyakran vesztét álmodja javának,</l>
					<l>S sokszor az altában fejedelm, és föld ura lészen,</l>
					<l>Kit koldusbot vár, ha fölébred, s százszoros ínség.</l>
					<l>Óh fejedelmi Zalán! te is álmodol a siket éjben,</l>
					<l>Bátor bajnokokat s diadalt alpári meződön,</l>
					<l>És neved új fényét csillogva közelgeni látod:</l>
					<l>Meg ne örűlj; kétes nagyon a harcok birodalma:</l>
					<l>Sok munkát, nagy erőt kíván, s van kötve halállal.</l>
					<l>Lassan az éjfél is leborúl, kiteríti ijesztő</l>
					<l>Szárnyait, és susogó rémek röpdösnek alakján.</l>
					<l>A kisded patakok lassú csörgéssel erednek,</l>
					<l>Harsog az országos Duna, tétova fölszedi őket</l>
					<l>S a folyamok vizeit, s iszonyúra nevelkedik árja.</l>
					<l>Száz ragyogó szemmel belenéz a mennyei térség.</l>
					<l>Nem szünik ő, lemegy a tengerhez veszni, veszendő</l>
					<l>Habjaival lemegy a nagy idő, hogy vissza ne térjen.</l>
					<l>Kezd távozni azonban az éj s ritkítja homályát.</l>
					<l>De kik fénylenek itt a hajnal csendes ölében?</l>
					<l>Fegyveresen jőnek titkon, s békével előbbre.</l>
					<l>A bolgár had jő legelőbb, mint egy magas erdő,</l>
					<l>Tompa morajjal, erős páncélban, vas sisakokban,</l>
					<l>Nagy somdárdákkal, karddal készűlve, s paizzsal.</l>
					<l>Merre köves Haemos kékellő bérceivel hat,</l>
					<l>S a tengerbe vesző Duna hétszeres árjai zúgnak,</l>
					<l>Onnan gyűltenek ők, s három dandárra szakadtak.</l>
					<l>Rettenetes Viddin vezeté szilaj ésszel az elsőt,</l>
					<l>S nyugtalanúl, mint éh tigris, szágulda előttök:</l>
					<l>Termettel nagy ez, ép, izmos, rohanása igen gyors;</l>
					<l>Törhetlen bátorságú, s erejével ijesztő.</l>
					<l>Fegyvere mint a nap kiragyog, de ruhája setétlő,</l>
					<l>Mint éjfél. Többször nyiltan hordozza sisakját,</l>
					<l>S nagy szeme mint véres csillag tündöklik alatta.</l>
					<l>Legfőképen ez a népnek bizodalma hadakban,</l>
					<l>Meylet külde Simon, bolgárok büszke királya,</l>
					<l>Hogy legyen a görögök mellett mentője Zalánnak.</l>
					<l>Másodikat vezeté Izacs. Ez jó férfi korában</l>
					<l>Most van, s Vidinnel legerősb a bajnoki sorban.</l>
					<l>Csontos is, és izmos; de kisebb termetre amannál,</l>
					<l>Bátorságra hason; de merésre nem annyira hajló,</l>
					<l>Mint okos, és csendes. Villog nagy kardja kezében.</l>
					<l>Sastollas sisakot hordoz, s vasazottan előre</l>
					<l>Toldul mellével, valamint a szikla tolódik</l>
					<l>A tengerbe, habok, szelek ellen víni keményen.</l>
					<l>Harmadikat fattyú Csornának karja vezérlé.</l>
					<l>Serdűlő korban van még; de merése nem ösmer</l>
					<l>Semmi határt. Istent, embert ő semmibe sem vesz.</l>
					<l>Nincsen előtte szeméremnek, böcsületnek, az észnek</l>
					<l>Érdeme; mindeneket karjával méreget, és oszt</l>
					<l>Avval igazságot. Nincs oly szentségtelen ösvény,</l>
					<l>Melyre, ha vére buzog, ne kivánjon menni hadastúl.</l>
					<l>Kit keze megbirhat, mind ellensége. Magáért</l>
					<l>Senkit sem kímél, kényére lerontana mindent.</l>
					<l>Igy nőtt a tiltott szerelem fia zordonan, és majd</l>
					<l>Barmi szilajságban, hogy lenne mit enni az éhes</l>
					<l>Férgeknek s gonosz éltéről ne maradna egyéb hír</l>
					<l>Régi gyalázatnál, s átoknál. Ez vala Csorna!</l>
					<l>Teste magas, karcsú, haja hosszú barna: setéten</l>
					<l>Verdesi fürteivel vállát, és szinte leányi</l>
					<l>Lágy szépség mosolyog hóképén. Majd hihetetlen,</l>
					<l>Hogy lakik ennyi erő s vadság ily gyenge tetemben.</l>
					<l>Gond, nevelés nélkűl így nőtt a gyermek erősebb</l>
					<l>Ifjúvá szabadon, játékúl hagyva az álnok</l>
					<l>Könnyü szerencsének, mely őt fölvitte kevélyen</l>
					<l>Vak bizodalmakkal töltvén, hogy veszne korábban,</l>
					<l>És nyomorúltabbúl. Most jő gyors szürke lovával</l>
					<l>Kis dandára előtt. Büszkén égnek veti képét,</l>
					<l>Mintha nem is földön lakozóktól volna születve,</l>
					<l>S dúlást, és iszonyú öldöklést forral eszében.</l>
					<l>Tarnóv jött ezután haragos vad képpel; az ékes</l>
					<l>Vértü Kabár, és tiszta Rucsuk léptettek utána.</l>
					<l>Bogláros paripán hánykódik cifra Lemők is:</l>
					<l>Mind bátor katonák, s hadi nagy tettekre serények.</l>
					<l>S a nép, mely nyomokat kíséri, kevert faju bolgár:</l>
					<l>Tőre magyar; de vegyűlt szomszéd idegennel, azért is</l>
					<l>Két nyelvűk, az erősb s győző magyarokra kajánok,</l>
					<l>Hittelenek, bérért katonák más nemzet urának,</l>
					<l>Drága rokon vérben zsoldért gázolni nem átlók</l>
					<l>És hadi zsákmányért, melyért gyúl farkasi szívök.</l>
					<l>Bátrak azonban s hadszeretők s értői csatáknak:</l>
					<l>Ősi sajátikból ez egyet tarták meg örökben.</l>
					<l>A görögök hada jött ezután villogva, robogva,</l>
					<l>És illő rendben haladott a téren. Előttök</l>
					<l>Tündöklött szép fegyverben, mint déli verőfény,</l>
					<l>Ossa vidéki Philó. Aranyos dárdája előre</l>
					<l>Hajlott, s a széllel kolcsagtoll rezge sisakján,</l>
					<l>Mely ragyogó vala gyöngyökkel s vert fínom arannyal.</l>
					<l>Pajzsa is, és testén a rézruha nagy karikákkal</l>
					<l>Csilloga, s szinte sugárt vete, amint népe előtt ment</l>
					<l>Könnyü lován, mely szürke fejét meghajtva viselvén,</l>
					<l>A ragyogó zabolát lágyan hordozta, s ülőjét.</l>
					<l>Jó császára hagyásából a harcra vezérlő</l>
					<l>Ez lön, s a sereget bírá most fő hatalommal;</l>
					<l>Elmés ez pedig, és ravaszabb nincs napkeleten, mint</l>
					<l>Ő, ki hadakban, s békében már forga sokáig,</l>
					<l>S érti kivált a kétértelmű udvari nyelvet.</l>
					<l>Nincs nagy erő már karjaiban, de eszére hatalmas,</l>
					<l>Sergeket ér maga s válogatott nép ugrat utána.</l>
					<l>Hol Rhodopé, hol Pangeos áll eget ütve fejével,</l>
					<l>S híres Olümpos emelkedik és Athos ormai állnak,</l>
					<l>Onnan szedte vitézeit, és oktatta csatákra.</l>
					<l>Strímon tájain is, a zúgó tengeri partról</l>
					<l>S a közföldekről nagy számmal szedte vitézit.</l>
					<l>Mind jól készültek, tündöklők fegyvereikben.</l>
					<l>S vannak húsz ezeren. Köztök mind harci merésre,</l>
					<l>Mind fő nemre kitetsző itt az Olümpi Philémon,</l>
					<l>És nem sokkal alább Hieró, s a szőke Neander,</l>
					<l>Csendes Odüsseos, és a szép nézésü Lüsippos,</l>
					<l>Hősök, tudnillik mint akkor voltak, eléggé</l>
					<l>Jártasok a hadban, de puhák a csendes időben,</l>
					<l>És ha nem is bátorságban, megfogytak erőben.</l>
					<l>Sokkal gyengébbek, hogysem víhassanak egy nagy</l>
					<l>Romlatlan nép vas tetemű seregével egyenlőn.</l>
					<l>Mert immár elmúla dicső korod, Epaminonda,</l>
					<l>Miltiades, véres Marathonnak hőse, öröklő</l>
					<l>Lelkek! Azon kor már elmúlt, mely híreteké volt:</l>
					<l>Régi dicsőségtek szikrája aluddogal, és vész.</l>
					<l>Oh mert a hosszú nyugalom henyesége lerontja</l>
					<l>A nagy nemzeteket, s a sas fia gyáva galamb lesz;</l>
					<l>Megfordúl a hajdan erős természet egészen,</l>
					<l>S mely nép villongó vasakat csördítve örömmel,</l>
					<l>Éjjeli mécseknél zabolátlan vétkeit űzi,</l>
					<l>S éltének gyilkos kézzel szaggatja virágát,</l>
					<l>Mig végtére kidől s maga lesz temetője nevének!</l>
					<l>Romlatlan vala nemzetem is, szilaj, ép erejében</l>
					<l>Fél Európának hajdan megrázta határit:</l>
					<l>Szűkre szorúlt most, és kevesét sem birva hanyatlik,</l>
					<l>S a puhaság fertőjében megemészti hatalmát.</l>
					<l>Mely nép gyávultan, noha cifrán, s ékesen áll ki</l>
					<l>A rohanó magyarok seregére, veszélybe hanyatlik,</l>
					<l>És a büszke görög nevet is rabbá teszi egykor.</l>
					<l>Majd ismét föllázad erő lelkében az ősi</l>
					<l>Hírnek egekbe hivó szikrája: csatákra keményűl,</l>
					<l>S hősi fejét ezerek testhalma közűl üti fényre</l>
					<l>Véresen, és szabadon. - Hova lettünk nemzetem? Ah de</l>
					<l>Mely bús útra jövék? komoly elme ne menj tova, hagyd el</l>
					<l>A gyászunkra jelent nagy idő haladásait, és a</l>
					<l>Régi dicsőségnek bátran térj vissza nyomára.</l>
					<l>A gyönyörű Hellás fiait mosolyogva vezette</l>
					<l>A csapodár Theophil, kit hajdan híres Athénae</l>
					<l>Szült. Kis termettel bír, könnyen tétova fordúl</l>
					<l>Szürke lován. Nagy ezüst csillag foglalja be pajzsát,</l>
					<l>Íja pedig, s puzdrája zörög megrakva nyilakkal.</l>
					<l>Kényes pávából visz tollat gyenge sisakján;</l>
					<l>Kardja kezében van; fegyverviselője pediglen</l>
					<l>Visz lobogós gerelyet, s réz dárdát nyomban utána.</l>
					<l>Népe hasonlóul puzdrát visel, és sebes íjat,</l>
					<l>És rohanó kópját. Nem lévén fegyvere súlyos,</l>
					<l>Minden fordulatot könnyen tesz, gyorsan iramlik;</l>
					<l>De buta, és álnok: szent Parnass s Helicon alját</l>
					<l>Barmaival mászatja, s szelíd tudományra nem indúl.</l>
					<l>Hírből tudja dicső tettét szűk Thermopüláknál</l>
					<l>Nagy Leonídásnak, s példáját rettegi hallván.</l>
					<l>S mely hajdan kivilágított, mint déli verőfény</l>
					<l>S a butaság ködeit megritkította, Athénae</l>
					<l>Romjaiból csak alig látszik, s hadi napja lehunyván</l>
					<l>Szívetlen vezetőt küld harcra hiú katonákkal.</l>
					<l>Volt ugyan egy, ki dicsőségét érezte, s azonhoz</l>
					<l>Minden időn emelé lelkét és tetteit; annyit</l>
					<l>Mégsem tett soha, hogy megfordíthassa veszélynek</l>
					<l>Indúlt honnosait. Csendben ment köztök, erősebb</l>
					<l>Lélekkel, mint van valamennyinek: a veszedelmes</l>
					<l>Harcokat, és bajait rettent venni magára.</l>
					<l>Ez Schedios. Feketén van fegyverkezve, s kezében</l>
					<l>Amint megy, kardját komoran nyugtatja, s halálos</l>
					<l>Gondolatit nagy mellében viszi bátran előre.</l>
					<l>Jött a szűk közön át Peloponnes félszigetéből,</l>
					<l>S a szélvészekkel háborgó Adria mellől</l>
					<l>Egy gyakorolt dandár, mely most valamennyi görög közt</l>
					<l>Legbátrabb, s a nemzetölő viadalra serényebb.</l>
					<l>Fő pedig, és köztök legfőbb a spártai Hermes.</l>
					<l>Nemzete régi keménységét hordozza szivében;</l>
					<l>Tartja szoros rendben katonáit, tartja magát is;</l>
					<l>Engesztelhetlen, s iszonyú sebes ütközetében;</l>
					<l>A szaladó szarvast képes megelőzni futással,</l>
					<l>Oly sebesen járó paripát tart, mely szökik, ugrál,</l>
					<l>Orrából haragos szeleket fú, szája habot ver,</l>
					<l>S barna sörénye lobog, repdes mint saskeselyűszárny.</l>
					<l>Mind kik utána megindultak, hadi jó paripákon</l>
					<l>Vígadnak, s hosszú dárdákat visznek előre.</l>
					<l>Izmosak, és magasak mint szint’ a spártai Hermes;</l>
					<l>Mégis legmagasabb Hermes, s dárdája kezében</l>
					<l>Áll rendűletlen, mint egy kőszáli fenyőfa.</l>
					<l>E sor után gazdag Thessália gyermeki jőnek,</l>
					<l>A gyönyörű Tempét, Ossának völgyeit, ékes</l>
					<l>Pindos tájékát odahagyták, s híres Olümpot;</l>
					<l>Gyors Peneos tengerre futó hullámait, és a</l>
					<l>Nagy tenger szép látását most harcra cserélték;</l>
					<l>De nem harcra valók. Munkátlan pásztorok, és a</l>
					<l>Kíméletlen urak kényétől nyomorodottak.</l>
					<l>Lankadtan jőnek. Vezetőjük, Heliodóros,</l>
					<l>Potrohos és alacson; nehezen piheg, és döcög a nagy</l>
					<l>Fegyver alatt, sisakot, páncélt visel, és cseri dárdát.</l>
					<l>Kénye szerént élő here hajdan, most unalomból,</l>
					<l>Mert érzékei már elkoptak az életörömtől,</l>
					<l>Eljött, hogy hadat is lásson, s érezze hatalmát.</l>
					<l>Ám csak menj elbiztodban! Vár szörnyü halállal</l>
					<l>A zúgó tábor Tisza gazdag partjai mellett.</l>
					<l>Eztán a gazdag szigetek lakozói jövének.</l>
					<l>A tenger szeleit, hullámait ösmerik inkább</l>
					<l>Mint hadak ártalmát. Fegyverre, ruhára különbek,</l>
					<l>Rend nélkűl mennek szanaszét a többi sereg közt.</l>
					<l>Kallimachos, s a barna tekintetü Mílo leginkább</l>
					<l>Vannak jó hírben, s gyors Krantor, Kréta lakója.</l>
					<l>A ravasz udvarnak kedvencei jőnek ezentúl.</l>
					<l>Dölyfösen, és nyalkán, kik torkig elültenek a jó</l>
					<l>Élet kéjeiben, most harcokat, és veszedelmet</l>
					<l>Fényes tettekkel máris dicsekedve keresnek.</l>
					<l>Cafrangos paripák szökdösnek könnyen alattok:</l>
					<l>Lágy selyem öltözetök dúsan megtűzve arannyal.</l>
					<l>Szépen villognak dárdáik, s a sisak orma</l>
					<l>Tündöklő köveket forgat, s megrengeti tollát.</l>
					<l>Constantinvárból jőnek s noha érdemeikre</l>
					<l>A teleket bevető pórnál tizszerte kisebbek,</l>
					<l>Büszkék, s bár az arany láncoknak rabjai, vélik,</l>
					<l>Hogy szabadok, s méltók szabadokkal harcra kikelni;</l>
					<l>Ékesen, és magasan viszik a szép várasi zászlót,</l>
					<l>Melynek egyik lapján áll teljes díszü ruhában</l>
					<l>A koronás császár, s a széllel hajladoz egyre;</l>
					<l>Másikon a vérző Krisztusnak képe piroslik.</l>
					<l>Jött még egy különös csapat is, mely Ázsia belsőbb</l>
					<l>Részeiből szedetett, hol zölden emelkedik Ída,</l>
					<l>S nagy szálfái kemény fuvalommal zúgva civódnak,</l>
					<l>S hol lassú vizeit zaj nélkűl önti Skamander.</l>
					<l>E tájról rosz készületű, de kemény csapat állt ki</l>
					<l>Antipater vezetése alatt, kit messze hazából</l>
					<l>Gyenge szerelmével követett szép hölgye szelíden,</l>
					<l>Hogy ha ugyan megtér, vele megtérhessen örömmel:</l>
					<l>Ha pedig élete a gyűlölt harcokban elesnék,</l>
					<l>Ő is veszne, s hideg férjére borúlna halottan.</l>
					<l>Járt pedig egy csendes paripán mellette urának,</l>
					<l>Hogy neme másoknál ne tudódnék, férfi ruhában,</l>
					<l>Fegyverrel, s mélyen leeresztett könnyü sisakkal.</l>
					<l>Antipater, ki hasonlókép hajló vala hozzá,</l>
					<l>Nyájasan és titkon szólott vele néha; vigyázott,</l>
					<l>Gondosan ápolgatta szivét, s őrzötte szerelmét.</l>
					<l>Vitte pedig széles kardját az egekre feszítve,</l>
					<l>S balja felől mint őrangyal, tündökle vasában.</l>
					<l>Dárdáit fölvetve siet hű népe utána</l>
					<l>S barnás zászlóján viszi a szűz Mária képét.</l>
					<l>Bölcs kormányu Philó most sátort üttete, s népét</l>
					<l>Úgy osztá, hogy jobb szárnyán bolgárival állna</l>
					<l>Rettenetes Viddin; balról a spártai Hermes;</l>
					<l>Közben egyéb hősök, s hadak; ő pedig állna derékon</l>
					<l>A magasabb téren, s mindent meglátva serényen.</l>
					<l>Tett még két csapatot födözőűl: Heliodóros</l>
					<l>S Antipater csapatit, s jó rendet hagyva nyomában,</l>
					<l>Ment több hadnagyival tüstént fejedelmi Zalánhoz.</l>
					<l>Kétszer kelt, s kétszer lefutott a tiszta verőfény,</l>
					<l>S Bodrog mentében már akkoron öszvegyülének</l>
					<l>A meghítt hősök, s törnek vala szüntelen arra,</l>
					<l>Merre nagy Árpád, a győző seregek fejedelme,</l>
					<l>Vitte hadát. De nem így akará Rémistenök, Ármány;</l>
					<l>Más szándékkal volt. Hogy rútúl veszni vihesse</l>
					<l>Őket, ezerképen csalogatta. Előbbi időkben</l>
					<l>Volgán túl szigorú hegynek közepette lakozván</l>
					<l>A döntő magyarok seregét sokféle gonosszal</l>
					<l>Rontá; most pedig ott nem lévén nyugta, morogva</l>
					<l>És bömbölve hagyá Volgán túl régi lakását,</l>
					<l>S Zagyvának forrása fölött megszállta hadával</l>
					<l>Erdős Mátra hegyét fellegdárdája hegyével -</l>
					<l>Mely, valahányszor vág, iszonyút villámlik azonnal -</l>
					<l>Itt nyita barlangot, feneketlent, ködbe borongót,</l>
					<l>A télnek bús honna felé. Itt szüntelenűl, mint</l>
					<l>A közelítő fergetegek zaja, s éjszaki széllel</l>
					<l>Játszó tengernek zúgásai, tompa moraj van.</l>
					<l>Néha pedig szörnyebb jaj csendűl. A gonosz Ármány</l>
					<l>Dúl, fúl, és ordít, ördöngit csipkedi, zúzza,</l>
					<l>Hogy dühödöttebben száguldjanak a kijelentett</l>
					<l>Kárra; ezek pedig éktelenűl ugrálnak előtte,</l>
					<l>S bőgve keservesen indulnak veszedelmes utaikra.</l>
					<l>Akkoron a viharok tetején csapatozva rohannak,</l>
					<l>Kergetik a felhőt, s az eget beborítja haragjok. -</l>
					<l>Innen, hol mindig füstfelleg emelkedik, és köd,</l>
					<l>S a komor éjfélnek nincsen soha szűnete, s néha</l>
					<l>Rémesen és hosszan vérláng lobban ki toronyként,</l>
					<l>Innen jött Ármány, s amint üte, vága dühödten,</l>
					<l>Villámlott, és szikrázott a fellegi dárda.</l>
					<l>Hogy pedig a döbögő téren szemlélte haladni</l>
					<l>A magyarok seregét, szörnyet hunyoríta szemével,</l>
					<l>Hörgött mérgében, és már fölfogta ijesztő</l>
					<l>Dárdáját; de Hadúr emléke letörte negédét.</l>
					<l>Ártani nem mervén nyilván, csalt vetni leszállott,</l>
					<l>S ördögeit szaporán úgy öltöztette, miként a</l>
					<l>Tót s bolgár katonák s szűrkankós póri csoportok</l>
					<l>Járnak ezen tájon. Tüstént zajt ütve rohantak</l>
					<l>A szellemképek; mikoron már éjre sötétűlt</l>
					<l>A ragyogó napfény, s mélyen lemerűle világa,</l>
					<l>Szidva, fenyítve lepék a nyugvók tábora rendét.</l>
					<l>Kardot zörgettek, s ideget pengetve nyilakkal,</l>
					<l>Rezgő kopjákkal jöttek hadakozni, s kaszákkal.</l>
					<l>A nyugvó magyarok szilajon lázadva haragra,</l>
					<l>Mint ugyanannyi oroszlánok, fölkeltek azonnal,</l>
					<l>S már nyilaik szálltak, magok is már zúgtak utánok.</l>
					<l>Ármány ekközben népét úgy vitte, hogy ahol</l>
					<l>Lassúdott a zaj, dühösen támaszta nagyobbat,</l>
					<l>És hadrendítő rivadással zenge közöttök.</l>
					<l>Már a tábortól tova voltak ronda mocsárok</l>
					<l>Közt, vizenyős lapokon. Itt hős Ete bátorodottan,</l>
					<l>Mint lecsapó sólyom, megrándúlt jó lova hátán,</l>
					<l>S a szellemképet könnyű rohanással elérvén</l>
					<l>Sujtva derékon üté vasazott dárdája nyelével.</l>
					<l>Megbomlott a kép, s szakadozva terült el az úton,</l>
					<l>Majd kénkő lángban, s füstben fölnyulva magasra</l>
					<l>Hirtelen elszállott csúfos röhögéssel előle.</l>
					<l>Ekkoron a sereg is megszűnt, s rémülten elálla</l>
					<l>Néma szorongásban. Ármány pedig, a gonosz isten,</l>
					<l>Nagy denevér szárnyon repkedve visíta közöttök,</l>
					<l>S váltig vergődék fejeikre lecsapni sietvén.</l>
					<l>Innen ugyan bátor Tasnak vezetésire vissza</l>
					<l>A táborba jutott, s már kezde nyugodni is a nép;</l>
					<l>De gonosz ördögivel tüstént föllázada Ármány,</l>
					<l>S rút ijedelmekkel rémíté éjjelök álmát.</l>
					<l>Erre az ősz táltos, kit szinte Etel vize mellől</l>
					<l>Csendes rejtekiből Álmos táborba idézett,</l>
					<l>Erre kijött Darvas. Kacagányát földre teríté,</l>
					<l>S csonkás dárdáját forgatván balra kezében,</l>
					<l>Hogy dühös Ármánynak röptét elakassza imígy szólt:</l>
					<l>„Halljad Rémisten, gonoszoknak kútfeje, Ármány!</l>
					<l>Hah Ármány, Ármány! nem hallod-e? Szállj le pokolra,</l>
					<l>Szállj le, Hadúr isten nem szenved téged az égben.</l>
					<l>Légy tőlünk, s minden néptől átkozva örökké,</l>
					<l>Szállj le az ég ködein, Rémisten, s vessz meg előttünk.”</l>
					<l>Ezt hallván csikorogva megállt röptében az isten,</l>
					<l>És mikoron mint egy szakadó nagy szikla leszállott,</l>
					<l>Megdöbbent a föld, s rengett terhének alatta.</l>
					<l>Ekkor már látszott mérges képében ijesztő</l>
					<l>Két szeme, mely mint a katlan, benn pisloga mélyen.</l>
					<l>Rőt haja, mint a láng, szanaszét hátára vetődött,</l>
					<l>És meg-meglobbant, ha vadan megrázta dühében.</l>
					<l>Így állt a tábor közepén, és mintha morajjal</l>
					<l>Terjedező szélvész dörmölne, kiálta kegyetlen</l>
					<l>Torkából, s véráldozatot kívána magának:</l>
					<l>„Áldozatot nekem, áldozatot! Igy zúga haraggal.</l>
					<l>Vesszetek el mind, vagy légyen nekem áldozat, és vér!”</l>
					<l>Melyre merész hangon zúgott a tábori főbb rész:</l>
					<l>„Hagyj el bennünket; mert meglesz az áldozat, és vér,</l>
					<l>Hagyj el bennünket Rémisten, s vessz el örökre.”</l>
					<l>Erre lecsillapodott a Rém, és elmene gyorsan,</l>
					<l>S megrázá elmentében dárdája hatalmát,</l>
					<l>Mely haragos vérsujtással megvillana, s eltünt.</l>
					<l>Csend lön ezenközben; de nyugodt még nem vala Ármány,</l>
					<l>Háromszorta körűllebegé látatlan az álló</l>
					<l>Táltost, és szavait titkon sugdosta fülébe,</l>
					<l>Melyek után ismét eltünt a tábori helyről.</l>
					<l>A táltos pedig eljajdult, s kacagánya körében</l>
					<l>Megképedve maradt, mint a sós asszonyi bálvány;</l>
					<l>Nem sok időre megént bajosan, s nagy lassan előkelt,</l>
					<l>S így szólott bánat hangján a hős seregekhez:</l>
					<l>„Halljátok seregek, halljátok harci vezérek,</l>
					<l>Ifjak főképen, kiket a szép élet örűltet,</l>
					<l>Halljátok, gonosz Ármánynak kívánata ez volt:</l>
					<l>Aki leginkább vár, s vágyódik boldog időre,</l>
					<l>Aki ez életet, és javait buzgóbban ohajtja,</l>
					<l>Vesse ki minden ohajtását egyszerre szivéből,</l>
					<l>Szánja magát neki harcában, és vesszen el: akkor</l>
					<l>Megszünik ő, s rohanó hadainkat nem viszi kárba!</l>
					<l>Hallátok, seregek, hallátok, harci vezérek,</l>
					<l>A gonosz Ármánynak teljes nagy titka im ez volt.”</l>
					<l>Állnak a hősök, kiki számot vetve szivével,</l>
					<l>Mintha halál kötné a földhöz lábokat, állnak,</l>
					<l>Néma nagy oszlopként. Már hamvad, búsan, alantan</l>
					<l>Égdegel a sok tűz, mert senki sem őrzi, előttök,</l>
					<l>És még nincs, ki magát Ármánynak szánja halálra.</l>
					<l>Legtöbbet forgat bajosan küzködve magával</l>
					<l>Hős Ete, s élete szép örömét mérsékli halálhoz,</l>
					<l>És iszonyú gondokba merűl. Most mossa veríték,</l>
					<l>Majd csupa jég, s változtában nincs szünte bajának.</l>
					<l>Nem lát a habozó egyebet, mint ami veszetten</l>
					<l>Zajlik keblében, semmit nem gondol azon túl,</l>
					<l>És érzése butulva megáll a néma halálnak</l>
					<l>Szörnyű képénél. Im most föllobban előtte</l>
					<l>A kisded tűz, és elenyész. Iszonyodva fölötli</l>
					<l>Erre fejét, s mintegy álmából kelve körűlnéz.</l>
					<l>Bámulatos szemeit lassan fordítja, s merően</l>
					<l>A táltosra tekint. Még minden csendes előtte</l>
					<l>És nincsen, ki magát Ármánynak szánja halálra.</l>
					<l>Talpra kel ő, s a tér közepén elszánva megindúl.</l>
					<l>Döng a föld, amint szilajon megy rajta nehéz, és</l>
					<l>Nagy lépésekkel, vas fegyvere összeverődik,</l>
					<l>És csörög; ő pedig a táltoshoz lépve merészen</l>
					<l>Áll szemközt, s nagy lelkéből így mondja beszédét:</l>
					<l>„Vér kell Ármánynak, s hadi áldozat. Áldozat, és vér</l>
					<l>E karban neki szánva vagyon; legyen ő csak ezentúl</l>
					<l>Nyugton; erősödjék a nép: én elveszek érte.</l>
					<l>De kifolyó vérem lelkét úgy zárja el, amint</l>
					<l>Zárva van a komor éj országa setétes özöntől,</l>
					<l>Hogy ha megint a nép kárára ohajtana jőni,</l>
					<l>Vesszen el, és lelkem diadalmát lássa veszésén.</l>
					<l>Átkomtól besötétedjék a déli verőfény</l>
					<l>Akkor, s a földből lelkem sírása kizúgjon.</l>
					<l>Akkor jőj te is el hadak istene, rontsd el az átkot</l>
					<l>És a hittagadó Rémmel sűlyeszd el örökre...</l>
					<l>Emberevő féreg, mozdúlj meg ronda porodban,</l>
					<l>Szállj ide kánya sereg, hős Undnak gyermeke nem fél;</l>
					<l>Bátoran esküszi e fogadást, s ezen eskü hatalmát</l>
					<l>Őrözzék az atyák suhogó árnyékai, födje</l>
					<l>Karja Hadistennek, s örök ínség nyomja szegését.”</l>
					<l>Ezt mondá s megrázkódék a harci halálnak</l>
					<l>Szörnyűségénél, melytől nem rettege máskor,</l>
					<l>S gyorsan előhozatá diadalmas szög paripáját</l>
					<l>Egy forrás mellé, mely lassan zúgva magányos</l>
					<l>Útjában csörgő köveken futtatta kis árját.</l>
					<l>Meghorkant a ló, amint ide lépe; urára</l>
					<l>S a táltosra setét szemmel húnyorga; sörénye</l>
					<l>Hánykódott, mint mely fának szél lengeti gallyát,</l>
					<l>És füle állt hegyesen, s félelmesen égre meresztve.</l>
					<l>Tombolt, és tüszkölt; végtére megálla közöttök.</l>
					<l>A bajnok pedig ott termett, megfogta sörényét,</l>
					<l>S rettenetes kardját fogatig mártotta szügyébe.</l>
					<l>Megszökkent a ló, s nagyot ágaskodva süvöltött,</l>
					<l>De nagy erővel megtartá baljában az ifjú,</l>
					<l>S rettenetes kardját még egyszer döfte szügyébe.</l>
					<l>Erre ledőlt, és páráját vonagolva kinyögte.</l>
					<l>Vére setéten folyt a kútnak tiszta vizénél;</l>
					<l>Hős ura állt szomorú képpel mellette, s imígy szólt:</l>
					<l>„Nyeld be setét föld e vért, és kebeledbe takard el</l>
					<l>Bolygó páráját diadalmas jó paripámnak,</l>
					<l>Mely sok harcon erős lábbal, nyíl, dárda, gerely közt</l>
					<l>Mint könnyű szellő, sebesen nagy sergeket eljárt,</l>
					<l>S vitte hatalmamat a rohanó csapatoknak elejbe.</l>
					<l>Nyeld be setét föld, és te fogadd el, szűtelen Ármány:</l>
					<l>Áldozatom jele ez, neked és rémidnek ajálva:</l>
					<l>Nem sok időre magam föld árnyékába borúlok,</l>
					<l>S nemzetemért szemeim fényét viadalban eloltom.</l>
					<l>Légy te nyugodt, szüntesd lelkednek régi haragját!”</l>
					<l>Igy szólt és hátrább lépett. A táltos azonnal</l>
					<l>Megpörgette kicsiny dárdáját, s teljes erővel</l>
					<l>Háromszor tapodott. Már érzé a gonosz Ármányt,</l>
					<l>S népe jelenlétét, s így szólt bús csendes ajakkal:</l>
					<l>„Éji setét, s ti az éjjelnek bús rémei, immár</l>
					<l>Szűnjetek, és a vérjeleket békélve vegyétek.</l>
					<l>Itt van az áldozat a forrásnak tiszta vizénél,</l>
					<l>Itt folyt el nektek buzgó friss vére, s fölötte</l>
					<l>Áll egyedűl, ki ez áldozatot teszi, bajnok erővel,</l>
					<l>Nagy bátorsággal fölfegyverkezve, s halála</l>
					<l>Terhes gondjaival. Ti ne rémítsétek ezentúl</l>
					<l>Háborgó lelkét, ne vegyétek tőle hatalmát:</l>
					<l>Nem sok időre hideg föld árnyékába borúland!”</l>
					<l>Akkor háromszor megvillant helybehagyóúl</l>
					<l>Ármány jobbjának fellegdárdája, s elomlott.</l>
					<l>A táltos pedig elrándúlt kacagánya köréből,</l>
					<l>S hogy megerősödjék, a hős ifjúhoz imígy szólt:</l>
					<l>„Oh ne nagyon számláld, deli hős, ifjúi korodnak</l>
					<l>Napjait, oh ne igen szomorodj, e létel utóján.</l>
					<l>Mert nem kéne-e menned utóbb? nem kell-e nekünk is?</l>
					<l>Ott hol Atillának iszonyú árnyéka huzódik,</l>
					<l>Hol nagy Ügek, nemes Álmossal vígadva parancsol</l>
					<l>A sok ezer népnek, melyet dárdájok elejte,</l>
					<l>Ott még áll üresen végetlen tére az éjnek,</l>
					<l>A mi helyünk. Te korán jutsz el jelesedve közökbe.</l>
					<l>Jobbodat a kutigúr árnyékok is áldva fogadják,</l>
					<l>S a döntő magyarok vérképei néked örűlnek. -</l>
					<l>Szép itt a ragyogó nap déli tekintete, kedves</l>
					<l>A piruló hajnal, s az egek kék színe nap estén;</l>
					<l>Édesek a szerelem forró ölelései, és a</l>
					<l>Társas öröm víg énekeit mindenki szerette;</l>
					<l>De ki lemond itten lelkét elszánva ezekről,</l>
					<l>S aki dicsőséggel megváltja ezernyinek éltét,</l>
					<l>Százszorosan vesz részt mindebben az ősi világon.</l>
					<l>Ármány kísértett: fölemel nagy karja Hadúrnak.</l>
					<l>Az készíti neved koszorúját csillagi fényből.</l>
					<l>Örvendj: ami ezerben nincs, fölgyúla szivedben</l>
					<l>A nemesebb bátorságnak szikrája, s ez éltet</l>
					<l>Itt, és síron túl bajnok híredben örökké!”</l>
					<l>Igy szólt. Mindnyájan nyugalomra siettek azonnal.</l>
					<l>Éjfél múlt. Nehezedve nyomúlt szemeikre az álom.</l>
					<l>Minden szúnyadozott, csak az ifjak lelke tünődvén</l>
					<l>A történeteken. Hábor, kürtös Lehel, és Bors</l>
					<l>Megbúsúlva terűltenek el, hogy késedelemmel</l>
					<l>A hír szép mezejét megjárni egyébre halaszták.</l>
					<l>De minden gondot lassan lemeríte az alvás;</l>
					<l>Sőt Ete álmait is szörnyű lelkével elölte</l>
					<l>Ármány, hogy mélyen szúnyadjon, mint mikor a bús</l>
					<l>Néma halál karján szúnyadnak az emberi lelkek.</l>
					<l>Téged hágy egyedűl gonddal küzködni magadban</l>
					<l>Nagyra törő idegen, Susadal szép ifja, Laborcán.</l>
					<l>Halni, vagy élni neked nem öröm már, végtelen inség;</l>
					<l>Nincs nyugodalmad ezen, bizodalmad nincsen amabban.</l>
					<l>Állsz, mint tengernek partján az egekre növő fa,</l>
					<l>Melynek zöld tetejét villám és fergeteg éri;</l>
					<l>Életadó gyökerét csapkodva emészti az árvíz.</l>
					<l>Hogy megdőle Kió, Álmos harcára, midőn ez</l>
					<l>Ősi hazájából seregét rávitte merészen,</l>
					<l>És az orosz földön jól terjesztette hatalmát:</l>
					<l>A frígyes kunok és oroszok bátrabbai nyomban</l>
					<l>A diadalmas után indultak hirre sietvén.</l>
					<l>Ekkor jött könnyű elmével az ifju Laborcán.</l>
					<l>Kedvében vala Álmosnak s a hős seregeknek,</l>
					<l>Mert fő nemből volt, s kedves szépségü személye,</l>
					<l>És őszinte szelíd; de magában nagyra sovárgó,</l>
					<l>Könnyetlen szemmel honn hagyta az érte kesergő</l>
					<l>Jámbor atyát, búgondos anyát; ott hagyta eszetlen</l>
					<l>Hírre futásában jegyesének tiszta szerelmét.</l>
					<l>Ugy maradott a lány, szép arcú Bellira, árván:</l>
					<l>Ége, s veszett, hervadt bújában; végre lehunyta</l>
					<l>Bús szemeit, s gyászos sírjába temette szerelmét.</l>
					<l>Ifju Laborcánnak mikoron már messze vidéken</l>
					<l>A szigorú hegyeket bajosan megmászta, s ijesztő</l>
					<l>Ütközetek közepett állott vérében aléltan,</l>
					<l>Sokszor eszébe jutott búsongó Bellira képe.</l>
					<l>Később még, mikoron főbb éveit érte: hevesb lett</l>
					<l>Kívánsága; szerelmében most gyúlada jobban,</l>
					<l>Most érzé tetemes kínnal, mit veszte, szivében.</l>
					<l>Már készűlne hazájához fordulni; feledve</l>
					<l>Lön nagyság, és hír: egyedűl még éle szerelme,</l>
					<l>S éle szerelmében búsongó Bellira képe.</l>
					<l>Ment; de haszontalanúl: a bús lány sírba jutott már,</l>
					<l>Útjában hallá, későn szomorodva, halálát,</l>
					<l>S megfordúlt ismét s élt itten azóta siralmas</l>
					<l>Csendben, örömtelenűl. Seregektől járt seregekhez,</l>
					<l>S kezde csatákhoz már nem igen lett annakutána.</l>
					<l>Aki vigasztalná, eldődinek istene, azt is</l>
					<l>Elfeledé, s bizodalmával nem járula hozzá.</l>
					<l>A rohanó magyarok vérengző istene birta</l>
					<l>Háborodott keblét: abban hitt, s rettege tőle.</l>
					<l>Most Ármány jelenéseiből új ösztöne támadt,</l>
					<l>És nagy erőszakot érezvén több fényre, s halálra,</l>
					<l>Még mikor a tábor rendében mélyen aludtak</l>
					<l>Társai, és kezdett a nap csirkázni, az első</l>
					<l>Gyenge sugároknál keserűn így szóla magában:</l>
					<l>„Rejtezz gyűlölt nap, mely búmra világodat öntöd,</l>
					<l>A zivatar felhői megé rejtezz el előlem!</l>
					<l>Hervadj léptem után, szemeim láttára borúlj el</l>
					<l>Természet, mely díszeidet csúfomra nevelted.</l>
					<l>Hah! vagy mért vagyok én nyomorult a boldog időben?</l>
					<l>Ily inségre jutandónak mért kelle születnem?</l>
					<l>Vagy mért kéne tovább bajaimhoz kötnöm az élet</l>
					<l>Csalfa kivánatját? Nyilj lelkem rejteke, vagy bár</l>
					<l>Nyilj te keserves szív s mondd el, mily terhes az élet,</l>
					<l>Inte az ifjúság gyönyörűje, de nem fogadám el;</l>
					<l>Férfi dicsőség szólt hozzám a mennyek öléből:</l>
					<l>Fölhevülék, s buzgóságom könyekre fakadt ki,</l>
					<l>Haj! de hevültöm után nyomorultan hátra maradtam.</l>
					<l>Most gyász képzeteim dúlnak, s a csalfa setétség</l>
					<l>Országát keresik... Te fogadj hát, szűtelen Ármány.</l>
					<l>Hah! Ármány, Ármány! te fogadj, és ronts is el engem!</l>
					<l>Bűn legyen a maradás nekem, és örök átok az élet:</l>
					<l>Én leszek áldozatúl a népért veszni menendő.”</l>
					<l>Szóla, s megúnt fekvéséből fölkelve serényen</l>
					<l>Öltözetet veve, mely kékes vala, mint az emelt ég,</l>
					<l>Lágy szövevényekből, s cifrázott rojtos ezüsttel.</l>
					<l>Gyenge szekernyéjét, mely félig födte be szárát,</l>
					<l>Vékony szíjakkal kötözé. Fölvette továbbá</l>
					<l>A fénylő sisakot, s paizsát mely domboru térén</l>
					<l>A szaladó vadakat, s űzőit metszve mutatta.</l>
					<l>Vette tovább ragyogó kardját, s markába szorítván</l>
					<l>Megsuhogatta keservesen, és hüvelyébe taszítá.</l>
					<l>Most dárdái közűl választa, tünődve magában,</l>
					<l>Egy súlyost, s hegyeset, s állt elszánt fővel az égnek.</l>
					<l>Mint a sír mély gödre, üres vala keble, s borongó,</l>
					<l>És szeme messze tekintve veszett a tiszta határon.</l>
					<l>Lassanként már ébredezett a tábor is. Első</l>
					<l>Kelt ki Tas, és fiait hevesen fölrázta. Legottan</l>
					<l>Keltek azok. Mint vad párduc fölrobbana Hábor,</l>
					<l>Öltözetet veve, és fegyvert, mely álla fejénél.</l>
					<l>Úti Lehel mozdúla vitéz bátyjának utána.</l>
					<l>Nálánál alacsonb termetre, de vállban erősebb,</l>
					<l>Mint hegyi tölgy mellett a sziklafal, álla merően.</l>
					<l>Hábor testén a ruha zöld; kacagánya setét kék,</l>
					<l>Hímes aranyszálak ragyogása keríti be szélét,</l>
					<l>Fegyverek, és harcok csillognak rajta kivarrva,</l>
					<l>Bal sarkán egy kis hű kéz fölnyújtja virágát</l>
					<l>A rohanó hősnek; de vad az, nem hajlik utána.</l>
					<l>Harcba siet fölvetve fejét, és karja hatalmát.</l>
					<l>Ezt a kis Dalamér, Huszton fejedelmi leánya,</l>
					<l>Varrta ki gondosan, és mellette tudatlan ajakkal</l>
					<l>Dall vala Háborról, Hábornak barna szeméről,</l>
					<l>Kit, mikoron nyargalna Denep sebes árjai mellett,</l>
					<l>Láta magas tereméből, és megkedvele forrón.</l>
					<l>Gyenge, minő a harmatgyöngy, és tiszta szivű volt</l>
					<l>A fejedelmi leány; de reá nem gerjede Hábor,</l>
					<l>Bús vala még Tanaisba veszett mátkája halálán:</l>
					<l>Mégis ajándékát emlékűl hozta magával.</l>
					<l>Most fölvette, s dicsőn fénylik vala benne, miként fenn</l>
					<l>Hajnali díszében az egek szép csillaga fénylik.</l>
					<l>Kardja alant lógott leszorított sárga övéről;</l>
					<l>Kalpagján alacson kolcsagtoll renge; de hosszú</l>
					<l>Somnyelü dárdáját magasan fölütötte kezével.</l>
					<l>Öccse hasonlóul jöve fegyverkezve; de vállán</l>
					<l>Szarvasbőr vala mente gyanánt kurtára szabottan,</l>
					<l>És örvös buzogány jobbjában. Balja felől a</l>
					<l>Hős seregek riadója lelóg, a tábori nagy kürt.</l>
					<l>Igy készültek ezek, s döngették pajzsokat: erre</l>
					<l>Ébredezett a nép, s szilajon kapkodta dsidáit.</l>
					<l>Tas pedig állt hős gyermeki közt a sziklai sasként,</l>
					<l>Mely bátor fiait magasan szép napnak ereszti,</l>
					<l>És örvend, s lassan csapkod szárnyával utánok.</l>
					<l>Úgy állott fiait biztatva Tas, a fene képű,</l>
					<l>S láttokon örvendett s velök a nép rendi közé ment.</l>
					<l>Távolb fölkele Bors megbízott férfi erőben.</l>
					<l>Visszaveté fodros hajait vállára, s keményen</l>
					<l>Nyomta reá süvegét. Sok harc emléke vagyon már</l>
					<l>Bátor szívében. Attól ég arca, holottan</l>
					<l>A nem rég vett seb látszik még gyenge huzással,</l>
					<l>Nem szégyen; mert nyalka Dobort ő verte le futva</l>
					<l>Tátra magas bércén. Az előbb ott rajta sebet tőn,</l>
					<l>Mégis erőt vett Bors, és egy vágással elölte.</l>
					<l>Most is kalpagján hordozza Dobor lobogóját,</l>
					<l>Mely magasan veri a levegőt, és messze fehérlik.</l>
					<l>Már minden részről valamint nap nyugta után a</l>
					<l>Csillagok egymást érve kitűnnek az égi határon,</l>
					<l>Akkép kelnek ezek, s szaporán készűlnek az útra.</l>
					<l>Itten kél Edömér, s csattog páncéla ruháján.</l>
					<l>Délcegen ugrál és nyihog a pej csődör alatta,</l>
					<l>S amint hánykódik, megvillan kardja kezében.</l>
					<l>Tornyos testével jő zászlós Bulcsu amarról,</l>
					<l>Mint döntő elefánt. Ékes zászlója lebegve</l>
					<l>Játszadozik széllel, nagy ezüstös szára ragyogván.</l>
					<l>Kék lapján képek vannak beleszőve arannyal:</l>
					<l>A vezető szarvas, s dárdás űzője nyomában.</l>
					<l>Messze terűl siető lábaiknak alatta Meótis.</l>
					<l>Naptól csillámló síkján ősz hófuvatok közt</l>
					<l>Csak néhol feketűl a szirtek dísztelen orma,</l>
					<l>Hol repeső csókák, s hollók marakodva tanyáznak.</l>
					<l>Látszik alább nagy erőt mutató állásban az első</l>
					<l>Hét magyar: Álmos, Előd, komoly Und, Tuhutum, Huba, Tas, Kund,</l>
					<l>Amint esküsznek fölemelt kardokkal. Ezek közt</l>
					<l>A fejedelmi magyar deli Álmos, díszre kitetszőbb,</l>
					<l>Áll magasan, s vérét s gőzölgő véröket issza.</l>
					<l>Hajdan ezen képet könnyű tündéri kezével</l>
					<l>Szőtte szelíd Zala, Álmosnak testvére, ki otthon</l>
					<l>Megmaradott az előbbi lakon hű Torzon ölében;</l>
					<l>A zászlót pedig Álmos adá hordozni Dobónak;</l>
					<l>Elgyengűle Dobó, s a zászlót Bulcsura hagyta:</l>
					<l>Ez viszi most gyakran betekerve, ha kis csata zendűl,</l>
					<l>Fenn lobogatva, ha nagy seregeknek harca dörömböl.</l>
					<l>Rézbuzogányt hordoz, s hadijesztő barna fején mély</l>
					<l>Vaskalapot; nem mintha halált rettegne, hanem mert</l>
					<l>Könnyen birja, s hevet, hideget ki tud állni alatta.</l>
					<l>Ezt, hogy az alföldön nyargalt, fölrúgta lovának</l>
					<l>Lába, ezóta fején viselé kalpagja helyében.</l>
					<l>Apja is, a jó kedvü Bogács, kél nyomban utána;</l>
					<l>Párduc kápa fején, s van csínos bocskora lábán;</l>
					<l>Testi ruhája setét, de ragyog szép csatja övének,</l>
					<l>Melyről kardja lelóg s hüvelyével verdesi combját.</l>
					<l>Ez hogy népe között járkál, meglátja továbbad,</l>
					<l>Mint agg s gyötrődik Susadal szép ifja Laborcán,</l>
					<l>Hozzá tér, s így szól pusztúló sátora mellett:</l>
					<l>„Félre keserviddel szívem-kedvelte Laborcán,</l>
					<l>Síra szülőddel apád, s téged nem tarta siralmok.</l>
					<l>Most mikor itt vagy már, te kesergsz-e? Mutasd meg erődet:</l>
					<l>A bátor seregek közepébe nem illhetik e gond.”</l>
					<l>Ifju Laborcánnak pedig ez volt válasza: „Tévedsz,</l>
					<l>Oh jó lelkü Bogács, félénknek vélve Laborcánt;</l>
					<l>Meglátod még őt a harcok fergetegében,</l>
					<l>Meg! réműletlen képét sok ezernyi halál közt.</l>
					<l>Néztem, mint fordúl a jóból roszra szerencsénk,</l>
					<l>S elmerülék, de azért meglátsz a harcokon engem.</l>
					<l>Ott hol legsürüebb s szörnyebb rivadása, veszélye,</l>
					<l>Nézz, s ha megösméred vasamat villogni, ne vádolj!”</l>
					<l>Igy szólottak. Ezenközben már bontva valának</l>
					<l>Sátoraik, s a bajnokok is mind talpra kelének.</l>
					<l>Jött Ete hős, iszonyú gondját lelkébe temetve,</l>
					<l>Délcegen, és bátran. Bojtos kacagánya kevélyen</l>
					<l>Lebbent a széllel, s valamintha világnak utóján</l>
					<l>A szakadó egeket föl akarná tartani, állott</l>
					<l>Izmos markában vasazott dárdája merően.</l>
					<l>Tarcal is a nyilazó seregeknek büszke vezére,</l>
					<l>Fecske lován mint könnyü madár, nagy gyorsan előkelt!</l>
					<l>Szép aranyív fénylett baljában, s rakva nyilakkal</l>
					<l>Csengett, és zörgött ékes puzdrája, ha mozdúlt;</l>
					<l>Görbés kardja pedig csillámlott oldala mellett.</l>
					<l>Fecske lován, amint sebesen fordúla, ezüstös</l>
					<l>Cafrang hányódott, s meglebbent sárga sörénye.</l>
					<l>Mint, ha megindúl a fuvalom nagy Mátra vidékén,</l>
					<l>Rengenek a tölgyek, fejeik meghajlanak ingva:</l>
					<l>Úgy mozgott Bodrog táján a reggeli tábor.</l>
					<l>A nyihogó paripák, s hősök keveregve forogtak</l>
					<l>Itt is amottan is a vezetők villogva kitünvén.</l>
				</lg>
				<p>Harmadik ének</p>
				<lg>
					<l>Míg ezek itt késnek, s hatalommal vágtat előre</l>
					<l>Árpád, a győző seregek fejedelme Tiszánál,</l>
					<l>És füves Alpárnak haddal közelíti határát:</l>
					<l>Fattyú Csorna szivét egy dölfös gondolat éri.</l>
					<l>Tudnillik fejedelmi Zalán hű kéme kilesvén,</l>
					<l>Hogy Bodrog táján sereg indúl, rendre beszélte</l>
					<l>A szilaj ifjúnak, ki legott teli telve merészen</l>
					<l>Gondolt tettekkel, föllázada, s nem vala nyugta,</l>
					<l>Miglen rettenetes Viddint, és bajnok Izácsot,</l>
					<l>S a nemes Antipatert el nem csalhatta magával.</l>
					<l>Már zengett kürt, tárogató, már kész paripákon</l>
					<l>Ültenek a magyarok, mikor itt a völgynek öléből</l>
					<l>Ellenök a bolgár seregek lovagolva jövének.</l>
					<l>És látszék legelől szörnyű erejében az ádáz</l>
					<l>Öldöklő Viddin, látszék dárdája hatalma,</l>
					<l>És hada, mely bátor nyomain ment bátran. Utána</l>
					<l>Bajnok Izács toldúl. Ezt fattyú Csorna hadával</l>
					<l>Éri, s nyomában rohan. Legutól jő Antipaterrel</l>
					<l>Csendesen és komolyan bőtermő Ázsia népe.</l>
					<l>Kik mikor a völgyből már mind sik földre kelének,</l>
					<l>És a kész sereget látták, hadi zajra fakadván</l>
					<l>Megrivadások után sebesen zúdúltak előre.</l>
					<l>Ellenben délceg lovakon száguldva rohantak</l>
					<l>A magyarok. Mint két felhő, mely távol az égen</l>
					<l>Jár, s meg-megdördűl, amint egymásra közelget,</l>
					<l>Ugy zajog a két had. Cseng, dőng paizs, és sisak orma,</l>
					<l>Amint a suhogó nyilakat föltartja rezével,</l>
					<l>S róla kemény gerelyek lekocognak tompa törötten.</l>
					<l>Megy Tarcal, nyilazó seregeknek büszke vezére,</l>
					<l>Fecske lován legelől; nyilait pedig a levegőben</l>
					<l>Már viszi zúgva feszűlt idegének könnyü hatalma.</l>
					<l>Dől sok erős bolgár. Megakad torkában az éles</l>
					<l>Vessző, s vérével lelkét hadi térre bocsátja.</l>
					<l>Egymást érve megy a magyarok nyila, kit fejen ütvén,</l>
					<l>Kit mellben vervén letaszít. Most Tarcal erősebb</l>
					<l>Nyílvesszőt veszen, és idegét fölhuzza halálos</l>
					<l>Ujjaival. Peng a jó húr, nyila csengve röpűl már,</l>
					<l>S mint az egek villáma, hatalmasan éri az ékes</l>
					<l>Vértü Kabárt vállban. Megrettenik a deli bajnok,</l>
					<l>Amint látja kezét fénylő kardjával elesni,</l>
					<l>S érezi sérelmét. Átkozza magában az omló</l>
					<l>Gyors nyilat, elbúsúl esetén, s átkozza lövőjét.</l>
					<l>Hasztalan! a suhogó nyilakat még hallja röpülni.</l>
					<l>Szállnak azok mind szüntelenűl. Ő lankad azonban,</l>
					<l>Elhalaványodik, és kardos nagy jobbja lelógván,</l>
					<l>Visszacsavarja lovát, s keseredve megy a seregektől.</l>
					<l>Más részről gerelyek hullnak nagy erővel omolván</l>
					<l>A sujtók keziből. Hegyeikkel előre ragyogván</l>
					<l>Verdesik a levegőt, s rohanó hősökre sietnek.</l>
					<l>Most Hábor szívos gerelyét markába szorítja,</l>
					<l>És háromszor irányozván veti nagy hatalommal.</l>
					<l>Nagy kopjája megy, a levegő megreszket előtte,</l>
					<l>És szörnyűképen hallik suhogása, azonban</l>
					<l>Rettenetes Viddin látván kikerülni akarja,</l>
					<l>S megbukik; ámde sebes mentében eléri sisakját</l>
					<l>A gerely, és nagy erőszakkal leszakasztja fejéről,</l>
					<l>Megszédűl a hős; de hamar meg’ helyre verődik,</l>
					<l>S rettentőbbre borúl képén nagy szíve haragja.</l>
					<l>Olyan most ő, mint a széltől hányva boszontott</l>
					<l>Tenger. Lelkének minden nyugodalma kifordúl.</l>
					<l>A hadakon végig hangzik rivadása szavának,</l>
					<l>És dárdája hegyén viszi bántott lelke hatalmát.</l>
					<l>Összerobog már a két had, dörmölve nagyobbúl</l>
					<l>A moraj, és sürü por kelvén lábaiknak alóla,</l>
					<l>Bodrog szép táján szomorún besötétedik a föld.</l>
					<l>Erre tiporva megyen Viddin, s órjási kezével</l>
					<l>Földre sodor mindent. Megdőlnek előtte Bobor, Bűs,</l>
					<l>Távozik a kis Etúr; csak zászlós Bulcsu tud ellent</l>
					<l>Állni csapásának. Megreng a nagy fa kezében,</l>
					<l>Amint rettenetes Viddin csapkodja; de áll ő</l>
					<l>S egyre viaskodik a zászlót markába szorítván.</l>
					<l>Nem szünik a bolgár. Nekiszúr nagy dárdavasával</l>
					<l>Több ízben. Zászlós Bulcsúnak balja az éles</l>
					<l>Dárdától vérzik; mellén is hosszan elárad</l>
					<l>A buzogó fris vér, s megrendűl harci kalapja:</l>
					<l>Ő pedig áll egy lépést sem hátrálva helyéből;</l>
					<l>A bolgárra keservesen üt, vág vissza vasával,</l>
					<l>És hozzá, látván, hogy erőlködik újra, imigy szól:</l>
					<l>„Bolgár hős! mire vesztegeted nagy erődet irántam?</l>
					<l>Hozd bár a szélvész erejét ordítva kezedben,</l>
					<l>Nem veszed e zászlót. Miglen markomban az isten</l>
					<l>Mennyköve meg nem üti, magasan fog szállni, s merően!”</l>
					<l>Igy szólván szörnyű karját fölnyujtja, s keményen</l>
					<l>Hány ellent a rettenetes bolgárnak, azonban</l>
					<l>Vére foly; ő el nem csügged, folytatja vitáját,</l>
					<l>Miglen utóbb a hős elvész a zajban előle.</l>
					<l>De ki fenébb köztök mint fattyú Csorna dühében?</l>
					<l>Akiket ér, vad párducként szaggatja, s az ömlő</l>
					<l>Vérben, elesteknek kínjában, s a vad enyészet</l>
					<l>Képeiben gyönyörére talál. Itt kardja ledönti</l>
					<l>Szőke Csabát, kit hogy meglát a síkra terülni,</l>
					<l>Néki rivalkodik, és ígyen szól büszke kacajjal:</l>
					<l>„A földet mit méregeted? nem durva fajodnak</l>
					<l>Termett az, hitvány; de megállj, majd fölszabaditlak,</l>
					<l>Hogy keserű lelked bujdossék vissza hazádba!”</l>
					<l>Igy szólt, és testét kezdé tipratni lovával.</l>
					<l>A nyilazó Tarcal távol meghallja kegyetlen</l>
					<l>Csorna szavát, s elbúsúlván katonája elestén,</l>
					<l>Gyorsan ereszti nyilát. Megkoccan Csorna sisakja,</l>
					<l>És remeg, amint a gyors nyíl ormához ütődik.</l>
					<l>Borzad Csorna, s fején szomorún megrázza sisakját.</l>
					<l>Néz csikorogva körűl, s mikor épen balra csavarja</l>
					<l>Szürke lovát, Tarcal nyila csendűl második ízben.</l>
					<l>Látja ez a nyilazót; de rogy a szép szürke azonban,</l>
					<l>Mely megszökve, fejét a nyilnak elébe fölütvén</l>
					<l>Mérges ülőjének gonoszúl eltűri halálát.</l>
					<l>Nyargal már Tarcal maga is, megvágja derékon</l>
					<l>A dárdás Bukorót, s ezután lenyakazza Mezirkét,</l>
					<l>Kik menetét gátolni jövének elébe; de Csorna</l>
					<l>Ekközben gyorsan paripát vált, s délcegen űl már</l>
					<l>És megyen a rohanó vívónak elébe rohanva;</l>
					<l>Vág Tarcal, s első vágása hatalmasan éri</l>
					<l>Csorna fején a réz sisakot, mely csengve lehullván</l>
					<l>A földet veri: Csorna megáll, s egyszerre halálos</l>
					<l>Szinbe borúl haragos szeme bús szikrája; de Tarcal</l>
					<l>Kardvasa a nagy ütést nem birván eltörik, és jő</l>
					<l>Ellenben Tarnó, s jobbját megszurja dsidával.</l>
					<l>Tiszta Rucsuk pedig a sisakot fölnyujtja urának.</l>
					<l>Csorna föleszmél már. Tarcal fut csorba vasával</l>
					<l>Elkeseredve; de még szívét nem vesztve, miként a</l>
					<l>Megszaladó farkas, mely gyors űzőire gyakran</l>
					<l>Visszakap, és szikrát ereget csattogva fogával.</l>
					<l>Már készíti nyilát; de serényebb Csorna haragja.</l>
					<l>Ott terem, és ragyogó kardját úgy vágja fejéhez</l>
					<l>Tarcalnak, hogy messze lehull koponyája, s lováról</l>
					<l>A megcsonkúlt test sebesen lehanyatlik. Az ékes</l>
					<l>Fegyvereket dühös ellensége letépi, örülvén</l>
					<l>Szép arany ívének, s terhes puzdrája nyilának;</l>
					<l>A bajnok pedig ott fetreng vérében aléltan,</l>
					<l>Visszasohajt hős társainak harcára, s elalszik.</l>
					<l>Tagjain is gázolni kiván a vad diadalma,</l>
					<l>Ám a gyors nyilazók, Tarcal hű népe, darázsként</l>
					<l>Pezsgenek a téren s urokat nem hagyni halálig</l>
					<l>Elszántak, zápor nyilaikkal ijesztik az ellent.</l>
					<l>S mintha egyébütt harc nem dúlna, csak erre röpülnek</l>
					<l>Vesszőik s leszegezve rogy el, ki közelgeni bátor.</l>
					<l>Csorna is elretten, borzadván pajzsa nyilaktól</l>
					<l>S harci szerencséjét máshol kívánja keresni.</l>
					<l>A hű nép pedig a testet vértháton orozza</l>
					<l>A csata vészeiből s bíztos menedékbe fogadván,</l>
					<l>Őrt röpülő nyillal tart ott mellette s temérdek</l>
					<l>Nép hull el haragok mia és nyilaiknak alatta.</l>
					<l>Tas, mint harci vezér, emberkedik, és közepette</l>
					<l>Gyermekinek, valamerre megyen, dől, széled előle</l>
					<l>A hadi nép, de nagyon megtartóztatja haragját.</l>
					<l>Mint egy lesben ülő keselyű, áll hátra gyakortább,</l>
					<l>Jegyzi az ütközetek folyamatját, és hadat intéz,</l>
					<l>A gyengűlőket szava, karja előbbre segíti</l>
					<l>Vagy födözőűl van, ha ki megfáradna, hadával.</l>
					<l>A nép mindinkább kevereg, s vívódik azonban,</l>
					<l>Győzetlen karját a rajtaütőkre szegezvén.</l>
					<l>Itten Izács toldul széles mellével előre.</l>
					<l>Hullámként zajog, és rohan a nép vágva feléje;</l>
					<l>De nagy mellének szirtében megtörik a zaj,</l>
					<l>S karja hatalmától a hullám visszaverődik.</l>
					<l>Lábi rohan, s egyenest zúdúl dárdája Izácshoz,</l>
					<l>És bizik ő, de erős a bolgár barna sisakja:</l>
					<l>Róla lefordúl a fegyver; Lábit pedig állban</l>
					<l>Vágja keményen Izács, s melléje lefekteti Bátát,</l>
					<l>S Dúst, rohanó Villám fiait, s Villámot azokkal:</l>
					<l>Aki midőn fiait védné, velök elvesze, s vérét</l>
					<l>Magzati vérével megölőjük vitte keverve</l>
					<l>Gőzölgő kardján, mely Villám szíve alatt járt.</l>
					<l>Ellenben gyors karvalyként csapkodja vitézit</l>
					<l>Kún Edömér. Milasint nyakszirten vágva ledönti;</l>
					<l>Kardja alatt kettészakad agg feje barna Merőnek;</l>
					<l>A hosszú Nadorol kopjáját érzi hasában,</l>
					<l>S összetekergődzik kinjában gyenge kigyóként.</l>
					<l>Így Edömér valamerre kerűl, ront, kerget, öl egyre.</l>
					<l>A szomorú Lomhár sebesedve iramlik előtte;</l>
					<l>Ő pedig űzi, kereng, vág, és ordítoz utána.</l>
					<l>A nyomorult bolgár itt már elveszne. Azonban</l>
					<l>Közbevetődik Izács. Edömér jő gyors lova hátán,</l>
					<l>Látja rohantában harcának ritka cseréjét,</l>
					<l>S a daliás bolgár képén bámulva megáll most.</l>
					<l>„Mit vizsgálsz bámulva vitéz? bolgár vagyok én is.</l>
					<l>Jőj, lássák feleink: kihez áll a harci szerencse.”</l>
					<l>Mond az erős bolgár, s elejébe szökelteti ménét.</l>
					<l>Hős Edömér nem fél, hanem így szól válaszadólag:</l>
					<l>„Emberséges vagy szavaidban, harci mezőn is,</l>
					<l>Oh bajnok, s karodon nagy erőnek látni csodáját.</l>
					<l>Tisztelem a te tekintetedet, s veled itten örömmel</l>
					<l>Vívok, hogy lássák: kihez áll a harci szerencse.”</l>
					<l>Igy szól, és sebesen nekirugtat jó paripáján;</l>
					<l>Nem gyáván villog sebesítő kardja kezében.</l>
					<l>A bolgárnak karvasa cseng, és vére megindúl,</l>
					<l>Hogy rávág Edömér, s könyökén gyűrűit eloldja.</l>
					<l>Visszacsap a bolgár; de kerűli serény lova hátán,</l>
					<l>S könnyeden elfordúl Edömér, és vagdal azonban,</l>
					<l>Hogy már szinte kifárad Izács. Végtére kitetszik</l>
					<l>A nagy erő. Balról úgy vág Edömérre halálos</l>
					<l>Karral Izács, hogy mellcsontját beszakasztja, holottan</l>
					<l>Elsárgúl a hős, s lemarad félhalva lováról;</l>
					<l>A bús ló pedig elrohan, és viszi páraszakadva</l>
					<l>Megpusztúlt nyergét, ura vérzik, s haldokol. Ezt hogy</l>
					<l>Látta Izács, így szólt sajnos hunytára tekintvén:</l>
					<l>„Igy fizet a véres hadak istene minden időben.</l>
					<l>Bátor bajvívó! boldog legyen a te nyugalmad,</l>
					<l>Megjő majd napom is, melyben mint szinte hanyatló</l>
					<l>Testedet, engem is a förtelmes férgek elesznek.”</l>
					<l>Monda, s tovább indúlt seregét uj zajba vezetvén.</l>
					<l>A völgy mélye felé küzdött hada Antipaternek.</l>
					<l>Ő maga szóval is és példával is ugy megy előttök,</l>
					<l>Hogy vezetése után Bors népét visszaszorítják.</l>
					<l>Látja, s előugrat buzogányt rengetve kezében</l>
					<l>Bors, és a görögök nyilait fölfogja merészen</l>
					<l>Cifrás pajzsával, s megyen Antipaterre rohanva.</l>
					<l>Bátran küzködik a két kar, s kétségbe huzódik</l>
					<l>A viadal; de utóbb már lankadoz Ázsia hőse,</l>
					<l>S a rohanó Borsnak rosszúl fordítja hatalmát:</l>
					<l>Vág ugyan, és szeles kardját Bors mellire szegzi,</l>
					<l>De paizsát tüstént odanyujtja ez, és üt azonnal</l>
					<l>Nagy buzogányával. Beszakad rozzanva sisakja</l>
					<l>Ázsia hősének, s megkoccan erős koponyája.</l>
					<l>Hölgye pedig remeg, és besetétűl szép szeme fénye.</l>
					<l>Már őrzői között nincsen nyugodalma, kirándúl,</l>
					<l>Bajnokit inti, s viszen segedelmet gyenge kezével.</l>
					<l>Hátrál Antipater, s itt tüstént közbenyomulnak</l>
					<l>A görögök. Bors dúl; gyávának szidja magában</l>
					<l>Antipater lelkét, s tör utána, de bátran elállják</l>
					<l>Utját: öldököl ő; de azok meghalni se félnek:</l>
					<l>Megsebesűlt urokat karddal s testökkel is őrzik.</l>
					<l>Antipater pedig a bús nőt bíztatja szavával,</l>
					<l>S szíve szerelmével mosolyog rá bajnoki képe.</l>
					<l>Nagy keseredve megy és vagdalkozik ifju Laborcán</l>
					<l>Más részről, és semmi veszély nem tartja futását.</l>
					<l>Megy mint könnyű szél, s szabdalva boszantja magára</l>
					<l>A hadakat. Mirzát gerelyével mellbe hajítja,</l>
					<l>És vérét látván megörűl. Majd cifra Lemőkre</l>
					<l>Vagdal. Visszaver az; ki nem állván végre csapásit,</l>
					<l>Megszalad; ez pedig űzi vadúl száguldva nyomában,</l>
					<l>S hát hosszat ragyogó kardjával vágja keményen;</l>
					<l>Cifra Lemők leesik, s földet rág kínos ajakkal.</l>
					<l>Inti körűl vívó bajtársit, s kéri halálát.</l>
					<l>Nem könyörűlnek azok: hagyják gyötrődni bajában:</l>
					<l>De az orosz gyermek már vesztét érezi. Nincsen</l>
					<l>Nyugta sehol. Mélyen belevág a had derekába,</l>
					<l>És oda vágy, hol legszörnyebb veszedelme. Azonban</l>
					<l>Végkora még nincs itt; Csornával kezdi vitáját.</l>
					<l>Vág, s pusztít kegyelem nélkűl a két heves ifju,</l>
					<l>Kardjaiknak fennyen hangzik csöngése, s erősen</l>
					<l>Ver, dobog a hő szív dagadó mellöknek alatta,</l>
					<l>S már fejlik, bomol a páncél fene Csorna nyakánál,</l>
					<l>Erre keményebben lecsap ő is, s homlokon érvén</l>
					<l>Vágja Laborcánnak paripáját, összerogy a ló</l>
					<l>Szörnyü süvöltéssel; de Laborcán bátran előkél,</l>
					<l>És gyalog áll harcot, de rohanva jön égve csatától</l>
					<l>Erre Bogács, győző Csornát meg’ hátra szorítja,</l>
					<l>S gyilkos szándékát bajnok karjával elüzvén,</l>
					<l>Dárdás társaival szorosan bekeríti Laborcánt,</l>
					<l>És lovat ád neki, és így szól a harc örömében:</l>
					<l>„Ember vagy fiam. A te karod nem gyáva. Dicsőség</l>
					<l>Van veled; én hallám vasadat csattogni vitézűl.</l>
					<l>Menj, harcolj magyarán, s méltó léssz mint magyar élni!”</l>
					<l>Monda, s az ifjú ment; de nem élni - keresni halálát,</l>
					<l>Antipater csapatit kezdé kísérteni. Bátran</l>
					<l>Vága be, s már oda jött, hol csendesen áll vala néhány</l>
					<l>Bajnoki közt a szép görög asszony férfiruhában.</l>
					<l>Titkos erő unszolja, s mivel nem lát nemesebbet,</l>
					<l>Erre megy. Ármány itt mindent elkerget előle,</l>
					<l>Hogy hamarább vesztét érhesse csatája hevében.</l>
					<l>Áll maga, s ví egyedűl a bús hölgy, fényes acéllal.</l>
					<l>Ellent hány; de erőtlenűl. Megnyitja Laborcán</l>
					<l>A könnyű sisakot, s a páncélt gyenge nyakánál,</l>
					<l>És már látni fejér kebelét, a szertevetődő</l>
					<l>Hosszú barna hajat, s epedő szeme tiszta sugárit.</l>
					<l>Bálványként odavész néztében az ifju: csapása</l>
					<l>Fennakad, a lélegzet eláll, szive verni szünik: majd</l>
					<l>Megdöbben nagyon: és hangos kopogása kihallik.</l>
					<l>A szép hölgy pedig áll veszteg, s réműlten előtte,</l>
					<l>Mintha beszélné, hogy nem volt szándéka csatázni,</l>
					<l>Mintha rebegné, hogy hűsége kötötte urának</l>
					<l>Harcaihoz szívét, úgy áll itt félig aléltan.</l>
					<l>Képe könyörgését, s csendes bánatja hatalmát</l>
					<l>A vesztő szerelem bágyadt szikrája segíti,</l>
					<l>És csábítóbb lesz szépsége veszélyes ügyében.</l>
					<l>Ekközben már jő szörnyű fájdalma hevével,</l>
					<l>A feleségféltő görög, és odaszöktet azonnal.</l>
					<l>Mint haragos tigris, porrá tördelni Laborcánt.</l>
					<l>Nézi ez is, s iszonyú képét meglátva gyanítja:</l>
					<l>„Ez tán férje lehet” s lelkét új gondolat űzi.</l>
					<l>Még egyszer pillant a hölgyre, s levetve halálos</l>
					<l>Képzeletét, örömet forral szín-csalta szivében.</l>
					<l>Lelke lebeg kardján, kezeit vágyása vezérli.</l>
					<l>Élni kivánna... Szegény! mikor élhete, veszni ohajtott,</l>
					<l>Most már élni kiván; de bolond fogadása kiveszti.</l>
					<l>Bús, komor árnyékban szédítő rémi jelekkel,</l>
					<l>Csak neki látszólag, lebeg Ármány képe fölötte,</l>
					<l>S élete szép örömét sanyarún elfogja szivétől:</l>
					<l>Antipater nagy dárdával szaggatja derékon,</l>
					<l>És üti szertelenűl a vágyó nyugtalan ifjat;</l>
					<l>Összerogy ez, s kedves képét elfutja setétség,</l>
					<l>És mely olyan igen nagy volt, szive lángja elalszik.</l>
					<l>Néz iszonyodva, szemét a tágas egekre szegezve,</l>
					<l>És nem lát egyebet, mint Ármány ördögi képét,</l>
					<l>Mást, mint vesztének keserű fájdalma, nem érez.</l>
					<l>Igy vész el, nyomorúlt, szép ifjúsága korában.</l>
					<l>Látta Bogács bús harcában lankadni az ifjút,</l>
					<l>És sietett, de ledőlt az, s már örvendve letépnék</l>
					<l>Fegyvereit. Nem hagyja Bogács, orditva közökbe</l>
					<l>Csap, s a holt testet kardjával védi vitézűl.</l>
					<l>Hősi haragja elől sokan elréműlve kitérnek,</l>
					<l>És sokat a hidegűlt test mellé fektet, azonban</l>
					<l>Mindinkább gyűlnek katonái, s közökbe fogadják</l>
					<l>A vérrel, porral csúfított bajnoki testet.</l>
					<l>Nézi Bogács, és gondba merűl így szólva magában:</l>
					<l>„Haj! csakugyan meglelted utóbb a harc mezejében,</l>
					<l>Amit ohajtottál gyakran, vég vesztedet, ifju.</l>
					<l>Itt idegen porban temetődöl: messze hazádtól,</l>
					<l>Messze szüléidtől, s nem fogják sírodat a bús</l>
					<l>Hölgyek szép szemeik nedvével elönteni, róla</l>
					<l>A fakadó ibolyát hű kéz nem tűzi kebelbe.</l>
					<l>De te nyugodjál békével, bús ifju, porodban:</l>
					<l>Itt csapodár örömek nem fognak kelteni többé,</l>
					<l>S álmodat a titkos búnak nem ijeszti hatalma,</l>
					<l>Mely ifjú napodon komor éjszínt vonva borongott.”</l>
					<l>Igy végzé s csapatit biztatva előbbre nyomúla.</l>
					<l>Zúg a harcoknak haragos rivadása; keményen</l>
					<l>Csattog az összeütött fegyver, s a büszke levente</l>
					<l>Még viszi teste sebét, karját még harcra feszíti,</l>
					<l>De fáradtan zeng a kései ének utána.</l>
					<l>A fene bajvívót, s daliás komoly arca haragját,</l>
					<l>A mellébe törött nyillal keseredve vesződőt,</l>
					<l>S a diadalmi öröm hangját nem győzi követni.</l>
					<l>Gyengék is már e letünő kor lelkei; a nagy</l>
					<l>Ősi dicsőséget nem bírják tartani többé.</l>
					<l>Tí kacagányos apák, hadat űző szittya vezérek,</l>
					<l>Hős eleink, mi csekély nektek keveredni csatába,</l>
					<l>Ott új honnotokért küzködni, s elesni vitézűl.</l>
					<l>Nem! méltó unokátoknak most mondani én nem</l>
					<l>Merném nemzetemet; mert a kard súlya keserves</l>
					<l>Már neki, s mellékes gondokra vetődve, mohón a</l>
					<l>Béke futó örömét kapdossa (nem őrzi) bolondúl.</l>
					<l>Olyanokat mégis szült századom, akik örömmel</l>
					<l>Visszatekintenek a lehunyó fény régi nyomára,</l>
					<l>S hátramaradt sugarát fölfogják tiszta kebellel,</l>
					<l>Hogy vele áldozatot lobbantsanak a haza színén.</l>
					<l>Oh ha ezek számát érhetném gyenge dalommal,</l>
					<l>Föld! gyönyörűséget nem kérnék tőled azontúl.</l>
					<l>Szívem örökségét itt hagynám hűbb fiaidnak,</l>
					<l>És komolyabb örömem nagy egekkel lenne határos.</l>
					<l>Aki kemény szűvel viszed Ármány rémeit, és a</l>
					<l>Szörnyü halál utján nem tudsz csüggedni, vitéz Und</l>
					<l>Hős fia! hát téged hol nézzelek a csatatéren?</l>
					<l>Sűrűn áll, mint a telekek zöld szálai, a nép;</l>
					<l>De visz vesztednek sanyarú érzése közökbe.</l>
					<l>Meg nem akadsz, és a hadakat rémítve zavarván,</l>
					<l>Mint a villámé, tündöklik fénye vasadnak</l>
					<l>Vagy magas árbocként forog a nagy dárda kezedben;</l>
					<l>A gyűlt nép pedig elréműl, vész, és fut előtted:</l>
					<l>Vér fakad útaidon s haldoklás nyögdel utánad.</l>
					<l>Áll nem messze kemény harcban csillogva, zajongva</l>
					<l>A három bolgár, s ádázan vágtat előre,</l>
					<l>A népnek sokasága pedig dől nyomban utánok.</l>
					<l>Látja, s vitéz elszántában nekik ugrat az ifjú,</l>
					<l>Fénylő kardjával legelőször megtöri fattyú</l>
					<l>Csorna fején a réz sisakot. Megdőlne legottan</l>
					<l>A bolgár; mert elkábúl feje, s balra lehajlik</l>
					<l>Válla fölé; de hamar nagy zúgás hangja közelget,</l>
					<l>Ármány jő, s a harc moraját csikorogva hasítja.</l>
					<l>Itten Etét, amint ellenségére halálos</l>
					<l>Vágást tenne, setét rémítő képpel ijeszti,</l>
					<l>S tornyos szikla gyanánt szakadólag elébe vetődik.</l>
					<l>A hős nézi, s nem irtózik; jól tudja veszélyét;</l>
					<l>De szive megbúsúl, hogy legjobb harca korában</l>
					<l>Kell hátrálnia s dárdáját fölemelve boszúsan</l>
					<l>Verdesi a szellemképet. Mind hasztalan: össze</l>
					<l>Bomlik az, és annál iszonyubban ütődik elébe,</l>
					<l>Újabb rémekkel. Most őt vadan űzi halála:</l>
					<l>Nincs nyugodalma futásában, sem győzödelemben.</l>
					<l>Karja legyen bár a villámnál ütni serényebb,</l>
					<l>Pusztítson bár nemzeteket, nincs vége bajának:</l>
					<l>Győztös kardja hegyét az enyészet visszataszítja.</l>
					<l>Ezt érezve veszettebben kezd dúlni csatáin.</l>
					<l>Képe setétebb lesz, valamint mikor a magas égre</l>
					<l>Felleg emelkedik, és szép fénye sugárit eloltja,</l>
					<l>Úgy beborúl szép hősi tekintete. Szökdös alatta,</l>
					<l>S tajtékozva megy a pej mén, sujtásra szegetten</l>
					<l>Áll egyenest a rettenetes nagy dárda kezében.</l>
					<l>Hasztalanúl dől most Ármány rémképe feléje,</l>
					<l>Hasztalanúl veti nagy mellét, és kardja hatalmát</l>
					<l>Ellene bajnok Izács. Hegyek essenek, a sebes árvíz</l>
					<l>Tengere zúgjon bár, ő győz, vagy halni fog: igy megy</l>
					<l>S ég, föld nem képes megtartóztatni menését.</l>
					<l>Most oda szúr, hol Izács nagy mellvasa összefogódik,</l>
					<l>Messze kihallik rémületes csengése vasának;</l>
					<l>Megszakad a vastag páncél, mellében Izácsnak</l>
					<l>Mélyen jár a dárda, s szivét megnyitja hegyével.</l>
					<l>Vész az erős bajnok, szép címere búsan aláhull</l>
					<l>A szédűlt fejjel. S még itt sincs nyugta Etének,</l>
					<l>Megy keseredve tovább, s viszi véres fegyvere súlyát,</l>
					<l>Rettenetes Viddint leli nyargaltában ezúttal,</l>
					<l>És nekivág, s döngő paizsát megzúzza kezében;</l>
					<l>Őtet azonban az ellenséges Rém vadan űzi</l>
					<l>Ál fénnyel csábítva szemét. Most merre rohanjon,</l>
					<l>Honnan védje magát, s hova vész, nem tudja s halotti</l>
					<l>Borzadozás hidegen fut végig tagjain. A sok</l>
					<l>Bolgár mind rá zúg; megbúsúlt népe Izácsnak</l>
					<l>Ellene hő haragos szájból ordítva boszúját.</l>
					<l>Eszmél Csorna is, idecsattog vad dühe szárnyán.</l>
					<l>De legrettenetesb a bántott haemosi bajnok:</l>
					<l>Mintha veszett sárkányt szemlélnél a magas égen</l>
					<l>Éjjeli felhők közt száguldani lángos agyarral,</l>
					<l>Úgy rohan ez, s ragyogó kardjával csapkod Etéhez.</l>
					<l>A tajtékzó mén már összerogy: ő pedig állva</l>
					<l>Véresen, és tépett fegyverrel még keseredten</l>
					<l>Visszaver, és harcban készűl elvenni halálát.</l>
					<l>Veszne, s erős lelkét a Rém vad körmei vinnék</l>
					<l>Mátra setét barlangja felé; de fölöttök az égben</l>
					<l>Fényhajlékából lát a hadak istene mindent,</l>
					<l>És megszánja Etét, s a Rémre haragja kilobban.</l>
					<l>Gyorsan előragyog a felső levegői határból.</l>
					<l>Villámsujtásként látszik nyoma, s messze világos</l>
					<l>A tájék, melyen földrázó fegyverivel megy.</l>
					<l>Nap ragyog arcában, de szemölde haragra huzódik.</l>
					<l>Kalpagján magasan szikrázik szép lobogója,</l>
					<l>És hamvas kacagánya körét aranyozza verőfény;</l>
					<l>Kardja pedig nyugaton végig csillámlik. Előtte</l>
					<l>Elkomorúl a Rém, s besötétűl csalfa világa.</l>
					<l>Barnás fellegeit bajosan burkolja magára,</l>
					<l>Messze kinyujtja setét dárdáját, s zúg, morog, és fut.</l>
					<l>Hasztalan üt, nem villámlik dárdája kezében,</l>
					<l>S amint csillámló kardjával ráver az isten,</l>
					<l>Megszakad a sűrű fellegruha rémes alakján.</l>
					<l>Búsan folynak alá barnás felhői, utána</l>
					<l>A roncsolt árnyék, s hitvány dárdája lebegnek,</l>
					<l>S megy pusztán, s egyedűl nyomorúlt rosz lelke pokolra;</l>
					<l>Itt pedig a zivatar hangján így szólal az Isten:</l>
					<l>„Aki vitéz lelkét elszánván honnja javáért</l>
					<l>Veszni megyen, gonosz Ármánynak nem jut le kezébe.</l>
					<l>Én oltalmazom azt, s hírét szép csillagom őrzi” -</l>
					<l>Monda, s legott bátorság gyúlt lelkében Etének.</l>
					<l>Visszavevé kifogyott erejét hős karja s hatalmas</l>
					<l>Lőn vágása megént. Más részről jőnek azonban</l>
					<l>Vesztét sajdítván megbúsúlt társai. Hábor</l>
					<l>Első, aki Etét paizsával födve fejéről</l>
					<l>Elveri Viddinnek rettentő dárdacsapását.</l>
					<l>Majd a sűrűdő bolgár csapatokra kerűlvén</l>
					<l>Hátban sujtja Csetert, s oldalt letaszítja lováról;</l>
					<l>Megdöfi oldalban Hilkát, hogy azonnal elejti</l>
					<l>Kardját, s a kantárt, s csörrenve lehajlik utánok.</l>
					<l>Igy a bolgárok csapatit gyéríti; de őtet</l>
					<l>A haragos Viddin dárdával szúrva derékon</l>
					<l>Hirtelen általüté. A hős nem is érzi sebét jól,</l>
					<l>Már vész, és csengő fegyverrel földre hanyatlik.</l>
					<l>Fennyen emelkedik a fiatal cser törzsöke Fátrán,</l>
					<l>Égnek eresztgeti zöld sudarát, és zúgva civódik</l>
					<l>A viharos bércek lecsapó mérgével: azonban</l>
					<l>Fejszés jő, s alacson bokrokhoz fekteti lombját.</l>
					<l>Így fetrengesz most, Hábor, te is a hideg úton.</l>
					<l>A gyávák mellé leborúl nagy bajnoki tested,</l>
					<l>S nincsen erőd, mely karjaidat viadalra emelje.</l>
					<l>Most Ete hős, ki beszélje busúlt nagy szíve haragját?</l>
					<l>Megfordúl, noha vérbe borúlt deli termete, arca,</l>
					<l>Mint az eső kőszál fordúl meg az erdei fákra.</l>
					<l>„Haj Hábor, hol vagy, bajaim hű társa? ki bántott</l>
					<l>Tégedet oh Hábor? Hol vagy, hova vesszek el érted?”</l>
					<l>Így ordít, s vas dárdáját két kézre szorítván,</l>
					<l>Mintha egész sereget le akarna sodorni dühében,</l>
					<l>Nem szúr, és nem döf, hanem ordítozva körűlvág,</l>
					<l>S ahova ér, tör, zuz: vele jár, és dúl az enyészet.</l>
					<l>Igy letöré derekát egy gyors nyilazónak, Azirnak,</l>
					<l>Arcon üté Mekirát, ki legott jajdulva hanyatt dőlt.</l>
					<l>Mellben vágta Simont, s szörnyen leütötte lovastúl.</l>
					<l>Már Viddinre rohant, gyalog a lovag ellen, azonban</l>
					<l>A ló Viddin alatt iszonyú jövetére nem állt meg,</l>
					<l>Meghorkanva szökött, hátrált kikerülni csapását.</l>
					<l>Rája nyilak jöttek, kopják szállottak azonban</l>
					<l>Távolról; de Hadúr inté, hogy térne ki gyorsan.</l>
					<l>Itt pedig a nép mindinkább gyűl, s mintha egyébütt</l>
					<l>Béke uralkodnék, nyargalva csak erre rohannak</l>
					<l>A legerősbek is. Elkeseredve fiának elestén</l>
					<l>Villám-szikra gyanánt jő Tas, s nagy kürtü Lehellel</l>
					<l>Bors kíséri nyomát. Már hős Ete mentve van; újra</l>
					<l>Fegyvereket, paripát szándékszik venni; de hozzá</l>
					<l>Járúl a Táltos s komolyan nyugtatja szavával.</l>
					<l>A heves ifjú a bölcs szót keseredve fogadja,</l>
					<l>És hogy hév sebeit kötözik, most érzi leginkább</l>
					<l>Fájdalmát, mégis Hábort jajgatja szivében,</l>
					<l>Háborról tudakoz, s kardját kiragadva megindúl</l>
					<l>Harmadszor; de szelíd Hajnát szemléli lebegni</l>
					<l>Kardja előtt, s útját véres siralommal elállni.</l>
					<l>Ezt küldötte Hadúr, hogy hősét visszaidézze;</l>
					<l>Árnyék volt; de valójához termetre hasonló.</l>
					<l>Szinte fehér kebelén látszott pihegése, s kinyujtott</l>
					<l>Szép keze tiszta haván ragyogott harmatja szemének.</l>
					<l>Amint szólt, bájos zengés lön alakja körében,</l>
					<l>Átka vad Ármánynak elenyészett hangzatos ajkán,</l>
					<l>Ekkor az ifjúnak lelkét más gondolat éri,</l>
					<l>Bágyadtan leborúl széles szekerére Bogácsnak.</l>
					<l>Csendes ajakkal hálát mond kardodra, Hadisten,</l>
					<l>S ismét kezd a szép életnek örülni magában.</l>
					<l>Távozik a véres hadak istene innen azonban,</l>
					<l>S visszaragyog sebesen szép hajlékába egének.</l>
					<l>Rettenetes Viddint pedig a sok fegyver eléri,</l>
					<l>A bolgár sokaság csattog mellette, s keményen</l>
					<l>Harcol Csorna közel; de vitézei futnak; utánok</l>
					<l>A görögök hada is megfordúl, őt is erősebb</l>
					<l>Karjával tüzesen hajtván Bors visszaszorítja.</l>
					<l>Viddin népe marad, s maga a hős, harca helyében,</l>
					<l>S a bús mérges atyát, amint rohan ellene, és nem</l>
					<l>Vígyáz harcában, gyakran megsérti; de nyomban</l>
					<l>Éri Lehel, s örvös buzogányát rázva keményen</l>
					<l>Verdesi melléhez. Most már ki nem állja: dühében</l>
					<l>Megcsikorítja fogát. De fut a nép, hátramegy ő is.</l>
					<l>Gyötri kevélységét a szégyen, s gyakran elállja</l>
					<l>A rohanók utját: öldöklő fegyvere, mint a</l>
					<l>Vérbe borongó nap, megvillan néha; de tüstént</l>
					<l>Megcsendűl fülinél súlyos buzogánya Lehelnek;</l>
					<l>Ekkor hátravonúl ismét, és lassan iramló</l>
					<l>Népeihez keveredve boszús lélekkel elindúl.</l>
					<l>Jó darabig megyen így a két had, s szörnyű nyomában</l>
					<l>Holtak, haldoklók vérrel fertőzve maradnak.</l>
					<l>Elválik végtére külön pályára szakadván</l>
					<l>Mindenik, és csendesb leszen a szép bodrogi tájék.</l>
					<l>De zeng a rohanó magyarok mentében az ének.</l>
					<l>Fujja Lehel cifrás kürtét diadalmas ajakkal,</l>
					<l>És az egész tájék reszketve felelgeti hangját.</l>
					<l>Bús, de hatalmas hang; valamint, ha setétes öléből</l>
					<l>Csattog az ég, a kába világ meghallja haragját,</l>
					<l>És retteg, mikoron hegy, völgy megharsan utána,</l>
					<l>Úgy zeng tárogató, és kürt szava, rettenet és bú</l>
					<l>Terjed az ellenség földén hangjoknak utána;</l>
					<l>Mert tudják, hogy azok pusztító fegyverü hősök,</l>
					<l>Kiknél büszkén zeng a bús dal harcos ajakról;</l>
					<l>Jól tudják, hogy azok Tanaist elhagyva kijöttek</l>
					<l>Barna szemű deli hölgyekkel, sok gyenge fiakkal,</l>
					<l>Hogy honnot keresők, s diadalmasak a csatatéren.</l>
					<l>Oh de te nem zengesz többé, hadi körte Lehelnek.</l>
					<l>Csendes vagy, s az erős ajak is, mely csontodat érte,</l>
					<l>Némán hamvad el a földnek lemerülve porába.</l>
					<l>Nem viszi hangodat a szellő vérharci mezőkön,</l>
					<l>S a maradék, noha kívánná, nem hallja meg azt már.</l>
					<l>Híred azonban, s a bajnok nagy híre le nem száll,</l>
					<l>Mig csillag ragyogand magas éjjeli fénnyel az égen.</l>
					<l>Amit vérengző had meg nem emészte, gyakorta</l>
					<l>Álnokság töri meg, s veti jégkarjába halálnak.</l>
					<l>Igy készűl neked Antipater, neked ídai szép hölgy,</l>
					<l>Hű két élettárs, így készűl szörnyű haláltok.</l>
					<l>Kardja Laborcánnak mikoron megtörte az asszony</l>
					<l>Gyönge vasát, s réműlt halovány kegyes arca kilátszott</l>
					<l>És hava keblének, s hosszú haja fürte homálya;</l>
					<l>Látta, közel víván a fattyú, s lángba borúla</l>
					<l>Kellemein, s azokat szilajon kezdette kivánni.</l>
					<l>Vére gonoszságát gonoszabb szándéka nagyítá,</l>
					<l>S amit ohajta, legottan el is végezte magában.</l>
					<l>Vétke fogantatván rengett bele mindenik íze,</l>
					<l>Hányta, vetette fejét. Sokfélét gondola, többet</l>
					<l>Érze, s akart mindent. Végtére kifőzve csalását,</l>
					<l>Minthogy visszamenő seregében nem vala nyugta,</l>
					<l>Antipaterhez tér, s így szól tüzet adva szavának:</l>
					<l>„Igy hát, így fog-e nemes Antipaterrel egész nép</l>
					<l>Néma gyalázatban megtérni Philónak elébe,</l>
					<l>S a fejedelmi Zalán bennünk így tartsa reményét?</l>
					<l>Viddin, ama rettentő is, hátrálni tanúl már,</l>
					<l>És mellette boszúlatlan vész bajnok Izács el,</l>
					<l>Zsákmány sincs, mely enyhűlést hozhatna szivünknek.</l>
					<l>Jer, rajtunk soha ily szégyent nap fénye ne lásson.</l>
					<l>Jersze, tegyünk zsákmányt, s hozzunk hirt vissza hadunkkal.”</l>
					<l>Erre felelt nemes Antipater, s beborúl vala képe:</l>
					<l>„Csorna! serény vagy az ütközeten; de nagyon heves és vad.</l>
					<l>Nincs nyugtod, veszedelmet ohajtsz, mely téged el is veszt.</l>
					<l>Bizva megindúltunk most is szavaidnak utána,</l>
					<l>És a többi sereg csufjára megyünk haza; mert sok</l>
					<l>Bajnok esett, s önnön vérünk fertőzi ruhánkat.”</l>
					<l>Mégsem szünt, hanem indulatit titkolva, s haragját,</l>
					<l>Visszafelelt szaporán a szép, de gonosz szivü gyermek:</l>
					<l>„Oh bizony olyan igen nincs mit csüggedni az első</l>
					<l>Gyenge csapásoknál, inkább jobb hírre sietni</l>
					<l>Most van okunk, hogy ez egy harcunk el lenne felejtve;</l>
					<l>Mert noha ők sem örülhetnek, hogy győztek, elesvén</l>
					<l>Sok buzogánnyal erős fiaik, s nyilazóik előttünk,</l>
					<l>Mégis vesztségünk, s az erős Izács este siralmasb.</l>
					<l>Tartsd itt hát hadadat, megtartom népemet én is,</l>
					<l>És menjünk ketten, vagy hárman amarra, hol a fák</l>
					<l>Reggeli árnyékkal hozzánk fordúlva virítnak.</l>
					<l>Túl azokon gazdag zsákmánnyal elülve lakoznak</l>
					<l>A magyarok. Másik csapat, és tízszerte csekélyebb,</l>
					<l>Mint ez volt. Te pedig jőj el, s vizsgáld meg először,</l>
					<l>Mint leszen ott dolgunk, hogy kész légy bizni azontúl.</l>
					<l>Jőj el, s kísérőidet is hozd arra magaddal.”</l>
					<l>Monda, s megállította hadát a puszta vidéken.</l>
					<l>Hitt neki, és népét amaz is szüntette haladni.</l>
					<l>Ámbár a bús hölgy szomorún vonogatta sisakját,</l>
					<l>S inte szerelmével; csábított férje megindúlt</l>
					<l>Csorna után, minthogy nem tartott semmi gonosztól.</l>
					<l>Ment maga a hölgy is, mint Csorna kivánta leginkább.</l>
					<l>Ment vele Bellerophon, ki jeles bajnok vala és hű,</l>
					<l>Aki Skamandernek jött zúgó partjai mellől,</l>
					<l>És az egész nemzetségben egyedül vala élő.</l>
					<l>Kis fia, s atyja szelíd hölgyével egy éktelen éjjel</l>
					<l>Tengereken járván a barna habokban elűltek;</l>
					<l>Anyja pedig, s kedves testvérei rég kihalának.</l>
					<l>Ő vala még egyedűl, s nem zúgott napjai ellen.</l>
					<l>Vitte kemény szűvel, mi reá volt mérve, s csatában</l>
					<l>Sem lehetett réműlt képét soha látni s futását.</l>
					<l>Ily bátor vala ő, s most így kísérte vezérét</l>
					<l>Néma komolysággal. Csornának húsz katonája</l>
					<l>Rejtve maradt sűrű fák közt, s igy Csorna, midőn itt</l>
					<l>Meglátá a nagy görögöt lépdelni nyomában,</l>
					<l>Elkomorúla; de nem rettent jól bizva kezében,</l>
					<l>Bizva vitézeiben, s ment gyors vezetéssel előre.</l>
					<l>Máris az erdőnek hüvös árnyékába merültek</l>
					<l>És a tábortól tova jártak titkos utakban,</l>
					<l>S szólt nemes Antipater, nem akarván menni továbbá:</l>
					<l>„Merre vezetnél még háborgó Csorna? Talán csak</l>
					<l>A gonosz ellenség markába nem ejtesz egészen?</l>
					<l>Állj meg, s a zsákmány hova van halmozva, mutasd ki.”</l>
					<l>Melyre felelt szaporán a gyors deli termetü Csorna:</l>
					<l>„Jersze tovább; a mély völgyön tova fekszik az; onnan</l>
					<l>Hol lombos tetejét az idős cser az égnek ereszti;</l>
					<l>S áll egyedűl magasan több apró zsenge cserek közt,</l>
					<l>Onnan mink látunk; de azok nem látnak, előttünk</l>
					<l>Sűrű fák lévén iszolaggal elülve setéten.”</l>
					<l>Monda, s előmene a sűrűn törtetve serényen,</l>
					<l>A csábított is ment gyorsan utána, veszélye</l>
					<l>Huzván őt, mint huzza vizár a könnyü hajókat.</l>
					<l>Hölgye pedig hátrább akadékos utakban elállván</l>
					<l>Borzadoz, agg, remeg, és ment férjét visszaohajtja,</l>
					<l>S a mellette jövő hű Bellerophonnak imígy szól:</l>
					<l>„Bellerophon, ki jövésemnek vagy hű követője,</l>
					<l>Jámbor Bellerophon, nem látod-e, hogy megutálván</l>
					<l>A magas istenség bennünket veszni hagy itten?</l>
					<l>Úgy hiszem én: vagy az ellenség ott férjemet érvén</l>
					<l>Meggyilkolja, vagy a rosz fattyú Csorna kezétől</l>
					<l>Dől le siralmamnak, s akkor ha ohajtani tudnám,</l>
					<l>Hogy haza térhessek, nyiljék a föld meg alattam,</l>
					<l>S rám nagy terhével honnom hegye Ída szakadjon,</l>
					<l>Vagy fene tengernek zivatarjai tépjenek össze,</l>
					<l>És ne legyen temetőm a tágas földi világon.”</l>
					<l>Tiszteletes szóval felel a hős erre viszontag:</l>
					<l>„Oh bizony a gonosz ifjú már rosz harcra vezérlett,</l>
					<l>Most pedig e helyben még több veszedelmet okozhat.</l>
					<l>Loppal amott látom katonáit jőni nyomunkba;</l>
					<l>Jót nem akarnak azok, téged s vesztünket ohajtván:</l>
					<l>Ámde ne hidd, hogy bennünket megutál vala s elhágy</l>
					<l>A magas istenség. A jókkal megmarad ő mind</l>
					<l>Holtiglan; te pedig jobb vagy más ídai nőknél</l>
					<l>Tiszta szerelmedben, s jámbor szép ifju korodban.</l>
					<l>Fogjad azért ragyogó nyiladat, s jól húzd az ideggel,</l>
					<l>S a magas istenben bízván nagy gyorsan ereszd el.</l>
					<l>Hidd, sokan elvesznek; mert angyalok őrzik irányát</l>
					<l>Gyenge lövésednek, s adnak neki gyilkos erőt is.</l>
					<l>Én pedig ellökvén hegyezett kopjáimat, éles</l>
					<l>Kardomat is rájok fordítom, tégedet óván,</l>
					<l>S zajt ütök itt, hogy hallja urad, hogy hallja hadunk is.”</l>
					<l>Monda, s legott teli torkából ordítva kiáltott.</l>
					<l>Antipater hallá; de nem a had, mely tova zajgott.</l>
					<l>Már ekkor közel állottak fene Csorna vitézi.</l>
					<l>Bellerophon hegyezett kopjáit rájok ereszté,</l>
					<l>És megüté legelőbb a döngő pajzsu Szilárkot,</l>
					<l>Aki midőn beleit szaggatná a hegyezett vas,</l>
					<l>Nagy zuhanással aláfordúlt jajgatva lováról.</l>
					<l>Másodszor meglökte nyakon hős Kaldorit, aki</l>
					<l>Haemos alól szép öccsével, Dalainnal, elindúlt,</l>
					<l>És aranyos gazdag fegyvert hoza drága ruháin.</l>
					<l>Ennek erét nyaka jobb részén megszegte az érchegy.</l>
					<l>Vérbe borúlt ragyogó dús fegyvere, s teste hanyatlott,</l>
					<l>Kit mikor öccse, szelíd Dalain, fölfogna kezével,</l>
					<l>A magas istenben bízván neje Antipaternek,</l>
					<l>Megrántá idegét, s nyila róla rezegve lecsendűlt.</l>
					<l>Hogy Dalain dőlt bátyjáért meghajla, födetlen</l>
					<l>Vékonya, a páncél lehuzódván róla, kilátszott,</l>
					<l>Itt éré a nyíl, s szabadon megjárta hegyével,</l>
					<l>S élte tüzét kedves fiatalságában eloltá.</l>
					<l>Szép Dalaín eldőlt bátyjával, s összeütődött</l>
					<l>Fegyvereik megcsöndültek testvéri panasszal.</l>
					<l>Látta, mi történik, s elbúsúlt Ázsia hőse,</l>
					<l>És széles kardját tartván vágásra kezében</l>
					<l>Visszarohant, de amaz vadan ellene álla vasával,</l>
					<l>S szóla, hogy a völgy is zengett bele, durva haraggal:</l>
					<l>„Hölgyed enyém, ég föld sírjon bár, hölgyed enyém lesz:</l>
					<l>Te pedig átkozz meg, s fekügyél keseredve porodba.”</l>
					<l>Evvel elébe rohant, s szörnyen megütötte sisakját.</l>
					<l>Ingott az, s nagy messze hatott csengése rezének.</l>
					<l>Visszaütött tüstént fattyú Csornára boszúsan</l>
					<l>A nemes Antipater, s kardját elcsapva magáról,</l>
					<l>Mellben, s hóna alatt hosszú vágást teve rajta.</l>
					<l>Itt ugyan a dühödött bolgár szeme fénye lehúnyna,</l>
					<l>És csúfos munkái közűl ez lenne utósó;</l>
					<l>Mert iszonyú rohanásában nem győzi kiállni</l>
					<l>A feleségféltő görögöt, s nem bírja csapásit.</l>
					<l>Már hátrál; de segéd közelít pártjára, sietve</l>
					<l>Kalpi, s vitéz Turibán jőnek melléje csatázni,</l>
					<l>S a görögöt hosszú tőrrel szurdalva fogyasztják.</l>
					<l>Mérges oroszlánként ordít a bús görög, és küzd.</l>
					<l>Mély sebeit nem is érzi, előbbre tör égve közűlök.</l>
					<l>Kalpi, s vitéz Turibán sebesedve lehullnak előtte.</l>
					<l>Végre lefektetik őt két részről csapva reája</l>
					<l>Csorna, s az álnok Emőr, ki utána kerűlve orozva</l>
					<l>Szúr derekába dsidát, melynek hegye köldökit éri.</l>
					<l>Így esik el, s szörnyen megcsördűl fegyvere testén;</l>
					<l>Teste pedig még rázkódik, s remeg a nagy erőtől,</l>
					<l>Mellyel megbúsúlt hős lelke kiszálla belőle.</l>
					<l>A nő, haj! nem is az, búsongó férjtelen asszony,</l>
					<l>Élni nem óhajt már, egyedűl még retteg az ádáz</l>
					<l>Csorna kacér szándékától. Ez erőre segíti</l>
					<l>Újolag, és boszuló nyilat indít a lator ellen.</l>
					<l>Megy nyila, s Csorna kezét paizsán áttörve megéri;</l>
					<l>Vérzik az, és paizsát döbbentve leejti; de annál</l>
					<l>Mérgesb, és rohanóbb, vágyásit elérni remélvén.</l>
					<l>Kit mikor a bús hölgy látott közelíteni, képe</l>
					<l>Elsárgúlt, s ragyogó íjáról jobbja lefordult,</l>
					<l>S még csak alíg, nyitván ajakát, így szóla rebegve:</l>
					<l>„Bellerophon, haj! Bellerophon, nem tudsz-e megölni?</l>
					<l>Ölj meg, az ég jósága megáld valahára helyettem.”</l>
					<l>Szánta, de nem ölé a hős; hanem egyre csatázván</l>
					<l>A dárdás Bugarót agyon ütve leverte lováról.</l>
					<l>Megtöri most Kallót, és büszke Lemerki hatalmát,</l>
					<l>S mond a bús hölgynek, lelkét hogy erőre vihesse:</l>
					<l>„Oh ne remegj, kisegít minket még a kegyes isten.</l>
					<l>Bízzál, és nyiladat fordítsd a gyilkosok ellen.”</l>
					<l>Szóla, s vasát villogtatván folytatta vitáját.</l>
					<l>De fene Csorna előtt megereszté jó paripáját</l>
					<l>A bús hölgy, s futa, merre nyilást lele a vadon erdőn,</l>
					<l>S már oda Bellerophon. Molkob szájába ütötte</l>
					<l>Dárdáját, mikor ez Csornához vága vitézűl;</l>
					<l>Csorna reá hajtott, s testét tipratta lovával.</l>
					<l>Most, mert vélte, hogy a sereg e zajgásra megindult,</l>
					<l>S látta, hogy a hölgyet nem nyerheti vissza kezére,</l>
					<l>Futni hagyá, s hév vágyait elfojtotta szivében.</l>
					<l>Véresen, és szomorún ment a görögökhöz, azoknak</l>
					<l>Mintha vad ellenség karjától folyna ki vére,</l>
					<l>S Antipatert is azok rontották volna le s hölgyét,</l>
					<l>Úgy szólott, s a kábákat megcsalta szavával:</l>
					<l>Balgatag azt várá, hogy majd ha vasával elejti</l>
					<l>Antipatert, hölgyét a mély völgyekbe vitetvén</l>
					<l>Többi vitézivel, a görögöktől elszökik ő is,</l>
					<l>S kéjét Antipater vesztével dölyfösen éli.</l>
					<l>Igy gondolta; de a gyönyörűség elfuta tőle:</l>
					<l>Bűne maradt csak meg, s méltó félelme szivében.</l>
					<l>A görögök nemes Antipatert meghalva találván,</l>
					<l>Véres fegyvereit s testét paizsokra emelték,</l>
					<l>S hölgyét nem lelvén, szomorún indultak el a vad</l>
					<l>Csorna nyomán, kiki fennhangon esküdve boszúját.</l>
					<l>A hölgyet pedig útnak eredt lova szerteragadván</l>
					<l>Vitte hegyen, völgyön tajtékzó szájjal az erdőn,</l>
					<l>Végre kifáradván egy csendes völgyben elállott;</l>
					<l>Hol mikor a bús hölgy siralommal epedve bolyogna</l>
					<l>Elvesze félelem és bánat-szerzette bajában.</l>
					<l>Erre vadász ifjú térvén így lelte meg őtet</l>
					<l>Elbomlott hajjal, leterülten egy almafatőnél:</l>
					<l>Íja, sisakja közel heverének bal fele mellett.</l>
					<l>Szépséges tetemét kis sírba letette az ifjú.</l>
					<l>Nézte soká, s szomorú látásán könnye lecsordúlt.</l>
					<l>Cifra palástjával betakarván port vete rája,</l>
					<l>És puha zöld hantot, s fiatal szép völgyi virágot,</l>
					<l>És ragyogó íját emlékűl vitte magával,</l>
					<l>Melyre midőn egyedűl ligeten sétálna, gyakorta,</l>
					<l>Szíve megindulván, csendes köny hulla szeméből.</l>
				</lg>
				<p>Negyedik ének</p>
				<lg>
					<l>Mint mikor a juhokat zúgó habok ellen ereszti</l>
					<l>A siető pásztor, vagy előttök az esti homályban</l>
					<l>Róka fut el: fele megfordúl, fele törtet előbbre.</l>
					<l>A szilajabb kosok állnak elől szarvakkal erősbek</l>
					<l>S bátrabbak lévén, a többit félelem űzi,</l>
					<l>És az egész falkát buta zűrzavar éri miattok:</l>
					<l>Bodrogi harca után meg lévén törve dagálya,</l>
					<l>A görög, és bolgár tábor most így vala: soknak</l>
					<l>Vissza dobog szive honna felé; más menni kivánna</l>
					<l>A gyámoltalanúl maradott jó lelkü szülékhez.</l>
					<l>Némely társairól gondol: sok ohajtja mosolygó</l>
					<l>Gyermeke játékát, s fiatal deli nője szerelmét.</l>
					<l>Másokat a rohanó magyarok nyila meg nem ijesztett,</l>
					<l>Ütközetet várnak, köszörűlik az érceket, és nagy</l>
					<l>Fennyen igér szájok diadalt fejedelmi Zalánnak.</l>
					<l>Mind e közt fene gyűlölség s szívbéli boszú forr,</l>
					<l>S félelem, és szégyen. Viddint, noha sokra halált szórt,</l>
					<l>Szégyene marja nagyon. Valamint kebelébe huzódván</l>
					<l>Kurta kigyók marják a parton csendesen alvót,</l>
					<l>Aki hogy álmából vesztő kinjára fölébred,</l>
					<l>Nyög, forog, és ordít; de baját nem tudja kerűlni...</l>
					<l>Ázsia népe vezértelen áll, s mély búba merűlve</l>
					<l>Rejti gyanúját még; de boszú tüze gyúlad erében,</l>
					<l>S kész az egész tábort vassal földúlni haragja.</l>
					<l>Csorna setét bünben sanyarú gondokkal evődik.</l>
					<l>Hát fejedelmi Zalánt, mi nehéz bú fellege nyomja?</l>
					<l>„Vissza tehát? hah! visszaverék, így szóla magában,</l>
					<l>A bolgár sereget, melynek legjobban örültem!</l>
					<l>S most mire várjak még? te kevély nap hunyj el előttem,</l>
					<l>A fejedelmi Zalánt földig megalázva ne lássad.”</l>
					<l>Monda, s kerülte szemét mindennek, rejtve maradván</l>
					<l>Belső termeiben, hol nagy dárdája Reánnak</l>
					<l>Függ vala régi szegen, s tarajos hadi sárga sisakja,</l>
					<l>S a szörnyű kardvas, s bikabőrös pajzsa fölöttök.</l>
					<l>Most ezeket henye békében por, rozsda emészti;</l>
					<l>Mert soha nem jutnak, noha birja, kezébe Zalánnak.</l>
					<l>Mind e közt féltette Philó, hogy tábora belső</l>
					<l>Zendűlés által megbomlik, s vagy nyomorultan</l>
					<l>Vész el hír nélkűl, vagy harctalan a hazaföldre</l>
					<l>Visszaszökik, s őt mindenkép nyomon éri gyalázat.</l>
					<l>Sok forog elméjén. Végez, meg visszakerülget</l>
					<l>Első gondolatin. Hogy Viddin társa tanácsán</l>
					<l>Tőle külön hadat indított a bodrogi síkon,</l>
					<l>Nem vala szíve szerént, sőt megtiltotta először.</l>
					<l>Engedve végre; de most azok ellen gyúla haragja,</l>
					<l>Kik vad erőszakkal meg merték törni tilalmát.</l>
					<l>Ez vala rettenetes Viddin, s a nyugtalan ifjú</l>
					<l>Csorna, ki lázított sokat a rosz harcra leginkább.</l>
					<l>Szólna; de Viddinnek lelkét jól ösmeri: feddő</l>
					<l>Szóval azért nem mer közelíteni a nagy erőhöz,</l>
					<l>Rejti tehát mérgét, s ravaszúl elszánja dicsérni,</l>
					<l>Kit legyalázni akart. Fő gyűlést rendel: azonnal</l>
					<l>Megtelik a nagy tér. Daliák, és harci vezérek,</l>
					<l>Hátrább számos nép jőnek tolakodva. Zsibongás,</l>
					<l>S tompa moraj terjed tüstént, mint éj szele fúttán</l>
					<l>Lenni szokott a nagy tavakon, hol barna özönnel</l>
					<l>Felzúdúl a víz, s partját közelíti morogva.</l>
					<l>Űl legelől aranyos székén a fejdelem; aztán</l>
					<l>Ossa vidéki Philó, távolb más harci vezérek:</l>
					<l>Szemközt, s hátúl a népség áll nyugtalan ésszel.</l>
					<l>Kis váratra Philó fölkél, s int messze: kezében</l>
					<l>Fenn ragyog a szép kard. Látják, s hallgatnak azonnal,</l>
					<l>Ő pedig elrejtvén kardját nagy hangosan így szól:</l>
					<l>„Bőtermő Alpár fejedelme, s ti harci vezérek,</l>
					<l>Bolgárok s görögök, legyetek szavaimra vigyázók.</l>
					<l>Úgy hiszem én, mikor ellenség közelíti hadunkat,</l>
					<l>Nagy, s rohanó, valamint a szerte dicséretes Árpád,</l>
					<l>Nem kell szaggatnunk seregünket gyenge csapatra;</l>
					<l>Mert az erő kapcsolva nagyobb, ha megoszlik alább száll.</l>
					<l>Tiltom azért, valamennyi vagyon, mindennek ezentúl,</l>
					<l>Hogy hírem nélkűl seregét vigye bármi dologra,</l>
					<l>Vagy rablásra, vagy ál hírből csatatérre vezetvén...</l>
					<l>De, fejedelmi Zalán, te is a bús gondokat űzd el.</l>
					<l>Majd ha egész hatalommal ütünk a büszke magyarra,</l>
					<l>Nem fog örülni, tudom, napjának, melyen az ősi</l>
					<l>Szűk honnból nyugat orma felé vesztére megindúlt.</l>
					<l>Most ugyan azt hinnéd: hogy veszve van a mi szerencsénk;</l>
					<l>Hogy hős Antipater odalett viadalmas Izáccsal;</l>
					<l>Mégis hallhattad, Viddin hadi tette kipótol</l>
					<l>Mindeneket. Ne is aggódjál. Ő, aki legelső</l>
					<l>Bajnoki nagysággal, s egyebek közelítve hasonló</l>
					<l>Hősim, ama gőgös hatalomnak végire járnak.”</l>
					<l>Szóla, de ősz Notaras nem tudta javalni beszédét.</l>
					<l>Fölkel azért, és mond feddődő szókra fakadván:</l>
					<l>„Máskor ugyan te, vezéri Philó, bölcs szózatot ejtél,</l>
					<l>Most pedig eltévedt elméd, mikor ennyi görög közt</l>
					<l>Első helyre tevéd Viddinnek harci hatalmát.</l>
					<l>Nézzed bár Schediost, s a bátor spártai Hermest,</l>
					<l>Karddal erősebb az, győzőbb ez dárdacsapással;</l>
					<l>Észre pedig sokkal főbbek Viddinnek eszénél,</l>
					<l>Annyira, mint hogy az ég magasabb az olümpi tetőnél.</l>
					<l>Mert ki nem érti? Gonosz harcot kezdett ez imént is,</l>
					<l>S fattyú Csornának kész volt befogadni tanácsát.</l>
					<l>Látta pedig minden jó szem, hogy visszahuzódott,</l>
					<l>Ég, és a vérrel beborúlt föld látta futását.</l>
					<l>Bajnok Izács odavész torlatlan dőlve porába,</l>
					<l>S a nemes Antipater, s mindez láttára esik meg.</l>
					<l>Én ugyan inkább a tenger fenekére borúlnék,</l>
					<l>S jobbom előbb lobogó tűztől megemésztve lehullna,</l>
					<l>Mintsem megtérnék bajtársam eleste után is.</l>
					<l>S vajha csak annyi erő rejteznék agg kezeimben,</l>
					<l>Mint mikor elvertem házamról Lerkü hatalmát,</l>
					<l>S a gyilkos Temerét, ki orozva ütötte le kedves</l>
					<l>Ősömet, agg Peleüst. Azt én ifjúi koromnak</l>
					<l>Láng szakaszán dobogó lábbal kergetve lehajtván,</l>
					<l>Kopjával megütém Strimon hullámai mellett.</l>
					<l>Hol mikor egy karját a szívós kopja letörné,</l>
					<l>Megrendűle, s hanyatt a könnyű habba lefordúlt.</l>
					<l>Átkoza még ott is, de betömték szája szidalmát</l>
					<l>A zúgó Strimon hullámai. Ott vesze, s testét</l>
					<l>Vad halak étkéűl becsavarta fenéktelen örvény.</l>
					<l>Oh de minek szólok múltakról? Antipaternek</l>
					<l>E remegő vén kar már gyenge boszulni halálát;</l>
					<l>Gyenge! szivem bús csak; mert kedves volt neki a hős.</l>
					<l>Őt még, mint csecsemőt, láttam kegyes anyja ölében,</l>
					<l>S emberré nevelém, hogy most itt veszne szegényűl...</l>
					<l>Úgy de te, bölcs kormányu Philó, mint kezdted, ezentúl</l>
					<l>Tiltsd meg mindennek, hogy tétova menjen erőtlen</l>
					<l>Harcaival megrontani a diadalmi szerencsét.</l>
					<l>Inkább, mint illik, ha vezér, népére ügyeljen,</l>
					<l>Azt biztassa, lovat, fegyvert forgatni tanítván.</l>
					<l>Lóra, ha köz bajnok, s rontó fegyverre vigyázzon,</l>
					<l>És köszörülje vasát, s hallgassa vezére parancsát.</l>
					<l>Igy lesz, mit tennünk, míg a rohanó had előjő,</l>
					<l>És nem kell külön a veszedelmek elébe szaladni;</l>
					<l>Eljön az úgyis utóbb, s a bajnok lel hadi munkát.”</l>
					<l>Szóla s leült, de boszús szívvel rég álla helyében</l>
					<l>Rettenetes Viddin, s csak alig zabolázta haragját.</l>
					<l>Ége setét arcán szikrázó két szeme, mint ég</l>
					<l>Két haragos csillag barnás felhői homályban.</l>
					<l>Szóla vadúl, és a gyávák reszkettek előtte:</l>
					<l>„Ostoba vén Notaras, te dicsekszel eszeddel, azonban</l>
					<l>Meg sem gondolod azt, hogy majd ha porodba ledöntlek,</l>
					<l>S hangos gégédet megmetszem, megszakad a te</l>
					<l>Bölcs eszed is, s nyelved nem fog dicsekedni fölöttem.</l>
					<l>Sőt némán dőlsz el, mint szinte ha pásztora vágja</l>
					<l>A ligeten bőgő barmot vas fejsze fokával,</l>
					<l>Némán fetreng az, s többé nem bőghet az erdőn.</l>
					<l>Hát ha ugyan tizszer, vagy százszor lenne is elméd</l>
					<l>Bölcsebb másénál, senkit te boszontva ne mocskolj.</l>
					<l>S még ha talán valahára gonosz szó jőne belőled,</l>
					<l>(Mert csak szólni serény; de egyéb jót tenni csekély vagy)</l>
					<l>Tudd meg, utósó az, s a díszes Tempe határin</l>
					<l>Nem hallják szavadat fiaid, s unokáid azontúl.”</l>
					<l>Jól el sem végzé, már ellene zúg vala minden</l>
					<l>Fő görög, és hangos moraj indúlt a seregek közt;</l>
					<l>Szólni pedig nem akart még ellene senki is. Ekkor</l>
					<l>Egy dühödő csapat Antipater hű népe közűl jő</l>
					<l>Nagy hevesen, s fattyú Csornának kéri halálát.</l>
					<l>És Lamias szomorú képpel, mint éjjeli bús rém,</l>
					<l>Lép ki közűlök, s szól, keze kardján reszket azonban;</l>
					<l>„Bölcs kormányu Philó, s ti dicső nagy harci vezérek,</l>
					<l>Ha nemes Antipatert, valamely tisztelte közűlünk,</l>
					<l>Most, mikoron meghalt, adjunk neki jobb nevet, és hírt.</l>
					<l>Engemet ő kegyesen mint gyermeket elveve, s táplált</l>
					<l>Ön hajlékában, s vala jó vezetője hadának.</l>
					<l>Most pedig őt soraink mellől fene Csorna kicsalta,</l>
					<l>És megölé gonoszúl katonáival a vadon erdőn.</l>
					<l>Ott vesze szép neje is daliás nagy Bellerophonnal,</l>
					<l>S mindezt Csorna tevé, most hát érette lakoljon,</l>
					<l>És temetési torúl legyen étke az éhes ebeknek.</l>
					<l>Antipater sírján kell néki elesni kezünk közt.</l>
					<l>Adjátok ki legott; búnk, s a hős vére kivánja.”</l>
					<l>Monda s haraggal emelte kezét, és kardja, kezével</l>
					<l>Amint fölrándúlt, nagy zajjal csörrene vissza.</l>
					<l>Mindnyájan bámultak ezen; de gonosz szive forrván</l>
					<l>Erre felelt heven a mérges deli termetü Csorna:</l>
					<l>„Jőjön bár, ki halálra siet, kísérteni, jőjön!</l>
					<l>És te mivel bús vagy, búdat megszerzem azonnal,</l>
					<l>Árúló Lamias, ha szavadnak végire nem mégy.”</l>
					<l>És ekkor valamennyi görög nekizúga dühödten;</l>
					<l>Ő pedig a ragyogó kardot tartotta kezében,</l>
					<l>S megréműlt, de felé indúlt pártjára szegődvén</l>
					<l>Rettenetes Viddin, s rivadó szava zenge közöttök:</l>
					<l>„Senki kezét bajnok Csornára kitenni ne merje,</l>
					<l>Vagy tüstént ellenségink örömére csatázunk</l>
					<l>Egymás közt, s iszonyú öldöklés végzi pörünket.</l>
					<l>Én ugyan azt leütöm, ki közel mer jőni haraggal,</l>
					<l>És szeme víg fényét kezeimmel örökre eloltom.”</l>
					<l>Monda, s boszús karját a rajta ütőkre kitartá.</l>
					<l>Spártai Hermes volt balról mellette. Ez is most</l>
					<l>Ellene szólt hevesen, s hosszú dárdája kezében</l>
					<l>Állt rendűletlen, mint egy magas ídai szálfa.</l>
					<l>A feketés Schedios lépett vele közre s merészen</l>
					<l>Állt fegyvertelenűl vont fegyverek ellen, azonban</l>
					<l>Hátrált mindenik, ő pedig így szólt hangos ajakkal:</l>
					<l>„Elbüszkűlt gyermek, s te ki szép hírben vagy erőddel</l>
					<l>Haemosi nagy Viddin, ne reméld, hogy mindenikünket</l>
					<l>Elrémít fennyen villongó fegyvered éle;</l>
					<l>Ámde heves társak, ti se üldözzétek az ifjú</l>
					<l>Bajnokot oktalanúl, vétkét bizonyítani kell még,</l>
					<l>Aztán szenvedjen; de ha mostan ezekre idő nincs,</l>
					<l>Álljon elő, s kettős viadallal mentse hibáját,</l>
					<l>Vagy vesszen, mint a sors istene rendeli dolgát:</l>
					<l>Ím én mindenitek láttára vivok vele, jőjön:</l>
					<l>A nemes Antipater méltó, hogy ez áldozat essék.”</l>
					<l>Szóla, s reá zúgott javalólag az ostoba népség.</l>
					<l>Csorna pedig megfélemlett, de kiszálla sietve</l>
					<l>A fejedelmi Zalán székéből s szóla szomorgón:</l>
					<l>„A nagy igéret után így tesztek-e búmra, vitézlő</l>
					<l>Bolgárok, s görögök? Bár inkább hagyjatok el mind,</l>
					<l>Hogy vég vesztemnek ne lehessen senki tanúja!</l>
					<l>Oh de mit is mondék? Ellenségimnek alatta</l>
					<l>A dobogó paripák port vernek földemen: íme</l>
					<l>Itt van végnapom, és nincs aki segítene rajtam.</l>
					<l>Ám legyen, elveszek én, ha boszúsak rám az öröklő</l>
					<l>Istenek, elveszek én, s majd földem puszta határin</l>
					<l>Megtipor a rohanó bajnok, ki letépi dühödve</l>
					<l>Véres fegyverimet, de ti bár haza térjetek innen,</l>
					<l>Visszavonó katonák, meg fogtok adózni Zalánért.”</l>
					<l>Szóla, s kiment tüstént haragos, bús képpel előlök,</l>
					<l>Elbámult a nép, mikor ezt szemlélte s ijedten</l>
					<l>Nézett a sebesen rohanó magyaroknak elébe.</l>
					<l>Szégyenlette Philó, hogy meg tuda rende bomolni,</l>
					<l>Forrott mérge, setét lőn homloka, s ráncba huzódott</l>
					<l>Két szemfénye fölött. Valamintha fölűl az egekben</l>
					<l>Gyenge homály lebeg a nap előtt s még látni világát</l>
					<l>A nagy tengerben; de körűle setétedik a víz,</l>
					<l>És haragos habokat fodorít rá mély fenekéből,</l>
					<l>Ekkép szálla Philó képére haragja szivéből:</l>
					<l>„Erre jutottunk hát?” így szólott „csorda ez inkább</l>
					<l>Mint hadi nép s én ily népet viadalra vezessek?</l>
					<l>Jól vagyon, elvezetem; mert meg kell térni nevünknek,</l>
					<l>Mely már csuffá lett; de vezéri szavamra kimondom,</l>
					<l>S a magas istennek fölségire esküszöm, egyben</l>
					<l>Meghal az, aki parancsomnál mer tenni különben.</l>
					<l>Menjen azért kiki, s tartsa helyét a tábori rendben,</l>
					<l>Hogy mikor arra megyek, jól fegyverkezve találjam.”</l>
					<l>Szóla, s nem is mertek most ellenkezni szavával.</l>
					<l>Ment kiki, és fegyvert, paripát készíte serényen.</l>
					<l>Ekkép csillapodott, nem szünt a párt dühe: titkon</l>
					<l>Forrott még, s a fegyver alatt lappangva nagyobbúlt.</l>
					<l>E zajogás közben megtért hű Kladni, szomorgó</l>
					<l>Társaival; mint a sír éje, borult vala képe,</l>
					<l>S monda rebegve: „Zalán, végső unokája Reánnak,</l>
					<l>Oh fejedelmi Zalán, fuss innen az ősi telekről:</l>
					<l>Mert temetőddé lesz; fuss, vagy nem hallod amonnan</l>
					<l>A zúgó tábort, s pusztító fegyvere hangját?”</l>
					<l>Monda, s boszús lön rá Alpár fejedelme felelvén:</l>
					<l>„Hát te is ősz ember keseríteni jősz-e bajomban?</l>
					<l>Most mikor összefogott minden gonosz ellenem, és az</l>
					<l>Istenek elhagytak, keseríteni jősz-e te is még?</l>
					<l>Veszni fogok, de te sírni ne merj szemeimnek előtte.</l>
					<l>Sírni fog a bús hölgy elesett jegyesének utána,</l>
					<l>Sírni fog a gyermek haldokló atyja halálán</l>
					<l>Gyászba borúlt küszöbén, de mig élek, szánni ne merjen</l>
					<l>Senki is, agg siralom ne gyalázza Zalánnak elestét.”</l>
					<l>Végzi, s parancsokat ád, hogy gyűljenek össze vitézi</l>
					<l>S a heverő fegyvert gőggel leragadja faláról.</l>
					<l>Fenn vala még a nap, s híg felleget űzve világolt</l>
					<l>Díszes egén, mikoron, mint egy deli sas sereg, Alpár</l>
					<l>Elleniben telepedve megállt a puszta mezőben</l>
					<l>A rohanó tábor. Nem sokkal utána jövének</l>
					<l>Meghítt társaik is. Valamint mikor a vizek árja</l>
					<l>Két külön ágra szakad, s egyikét mentében elállja</l>
					<l>A besodort kőszirt; az gyűl, haboz, és zajog egyre.</l>
					<l>Majd kicsap árkából, s megfogyva lefutja töretlen</l>
					<l>Ösvényét; s melytől elvált, azon útba csap ismét,</l>
					<l>S abba fejér tajtéku vizét mormolva vegyíti:</l>
					<l>Bús hadi dalt zengvén lassú diadalmas ajakkal -</l>
					<l>Igy jöve Tassal elő a véres bodrogi tábor.</l>
					<l>Sok búsúla vitéz társát nem lelve közöttök,</l>
					<l>Némelyik nagy Hábornak tudakozta csatáit,</l>
					<l>Kún Edömért keresék mások, sokan ifju Laborcánt,</l>
					<l>Legtöbb a nyilazó Tarcalt keseregte szivében.</l>
					<l>És mikor a daliák, s kacagányos harci vezérek</l>
					<l>Nagy lelkű Árpáddal együtt tanakodni valának,</l>
					<l>Istenes Und kezdvén legelőbb így szóla közöttök:</l>
					<l>„Fejedelem, s ti derék buzogányos szittya leventék,</l>
					<l>Valljon hős rokonink, kik győztös harcban elestek,</l>
					<l>Bodrog szép táján temetetlen fognak-e veszni?</l>
					<l>A deli Hábort, és Edömérnek bajnoki testét,</l>
					<l>A nyilazó Tarcalt, és kellemes ifju Laborcánt,</l>
					<l>Férgek emésztik-e, hogy honnért tusakodva kivesztek?</l>
					<l>Oh bizony így komor éjjeleken fejeinkre lebegnek</l>
					<l>A nyomorult lelkek, s álmunkat sírva szakasztják.</l>
					<l>Nemde Kiónál is temetésünk félbe szakadván</l>
					<l>A zivatar dühödése miatt, Hadur isten ijesztett,</l>
					<l>S éji lidércképen szakadott seregünkre haragja.</l>
					<l>Küldjetek inkább egy csapatot, mely fölszedegesse</l>
					<l>Elszórt tagjaikat, és csillagi gyenge sugárnál</l>
					<l>A habozó Bodrog mellett szűk sírba temesse.</l>
					<l>Én ugyan igy vágynék meghalni, ha végnapom eljő,</l>
					<l>Hogy csendes mély sírba tegyék a harci mezőről</l>
					<l>Testemet, és főmnél buzogányom gombja heverjen.</l>
					<l>Vagy pedig azt fiam, és unokám hordozza csatáin,</l>
					<l>S véresen, és győztös kézzel függessze falára.”</l>
					<l>Igy szólt, és javalák szavait zajt ütve baráti.</l>
					<l>S várták, mit mond a seregek fő táltosa Kárel;</l>
					<l>Az komolyan fölemelte fejét, s ráinte; de tüstént</l>
					<l>A lobogó tollú haragos Csörsz apja, merész Kund</l>
					<l>Álla elő, s vadan és akadozva beszéle imígyen:</l>
					<l>„Jókor gondoltok temetést. Bátor hadi munkát</l>
					<l>Várnak az elhunytak, s ellenség vére patakját</l>
					<l>Ontott véreikért; de nem ily temetői siralmat.</l>
					<l>Őket majd az erős viharok temetik be fövénnyel,</l>
					<l>Vagy zuhogó zápor csendes Bodrogba lemossa,</l>
					<l>Mink pedig itt addig harcoljunk bátran, erősen.</l>
					<l>Igy kívánja Hadúr, s egyedűl így kedveli népét.</l>
					<l>Engem ugyan bár éh farkasnak gyomra temessen,</l>
					<l>Vagy heverő poromat vad szél ragadozza magával,</l>
					<l>Nem bánom, ha dicső viadalban eleshetem egykor.”</l>
					<l>Végzi, s kemény kardját magasan fölnyujtja az égnek,</l>
					<l>Ellenségei romlását vadan eskve magában.</l>
					<l>A lobogó tollú Csörsz áll mellette, s leszegvén</l>
					<l>Tornyos dárdáját komoran figyel apja szavára,</l>
					<l>S zúgva körűlállják javalólag az ütközetértők.</l>
					<l>Mond pedig a seregek fejedelme, dicséretes Árpád:</l>
					<l>„Nem szükség vetekedni tovább, ti vezéri leventék.</l>
					<l>Mindketten bölcsen szólottatok. Úgyde tanácsosb</l>
					<l>Adni halottaknak végtisztességet ezennel,</l>
					<l>Mint Hadur istennek botorúl elvárni haragját.</l>
					<l>Egy csapat, úgy tartom, hát elmehet esti homályban,</l>
					<l>Hogy ne gyanítsák meg, s mikoron hideg éjjeli fénnyel</l>
					<l>Fölragyog a telehold, az elesteket egybe takarja,</l>
					<l>Halmot emelvén ott, s áldozván barna tulokkal.</l>
					<l>Onnan Bodrogköz szigetébe siessen azonnal,</l>
					<l>S födje az elgyengűlt daliákat, hölgyeket, apró</l>
					<l>Gyermekeket, kik azon tájon gyülekezve maradtak.</l>
					<l>Menni pedig fog ezuttal az istenes Und fia: úgyis</l>
					<l>Bajnoki híre betelt az utósó szörnyü csatával.”</l>
					<l>Szóla, s parancsolatit javalák valamennyi vezérek.</l>
					<l>Űlt Ete hős egyedűl zöld sátorboltnak alatta.</l>
					<l>Mély vágás nem volt testén; de körűl vala sebbel.</l>
					<l>Dárdacsapás sajgott fájdalmasan égve bokáin;</l>
					<l>Combja szurást vett, és keze, melle, bal oldala vérzett</l>
					<l>Vére lefolyt testén, és a por alatta megázék.</l>
					<l>Ezt mind elkötözék füvet értő férfiak. Így ült</l>
					<l>S Ármány rémképét, s az ijesztő éjjeli bolygást</l>
					<l>S harca nehéz napját hányá türödelmes eszében.</l>
					<l>És ámult szörnyű veszedelmén, mint ki setétes</l>
					<l>Éjjeleken komor álmaiból serkenve csodálja</l>
					<l>A tüzesűlt tarajú sárkányt, vagy bojtos oroszlánt,</l>
					<l>Melyeket álmában látott ordítva rohanni,</l>
					<l>És még irtózik, s félig hiszi álma csodáit:</l>
					<l>Így Ete még borzadva tekint harcára; de hála</l>
					<l>Ébred hű kebelén, hálát zeng ajka Hadúrnak.</l>
					<l>„Isten! erősebb, mint földön valamennyi halandó,</l>
					<l>A ragyogó napnál, s tengernél karral erősebb,</l>
					<l>Hála, dicsőség, és áldás neked a magas égben.</l>
					<l>A szeleken rohanó Ármányt megalázta hatalmad,</l>
					<l>S a fogadott iszonyú veszedelmet elűzte fejemről.</l>
					<l>Hála, dicsőség, és áldás neked a magas égben!”</l>
					<l>„Oh ha felőlem hall szép szőke leánya Hubának,</l>
					<l>Mint fog örülni, köszönni neked; mert általad élek,</l>
					<l>Mint fogok én is örülni, ha őt ép karral ölelvén</l>
					<l>Rám dobogó kebelén boldog szerelemre hevűlök.</l>
					<l>Égi Hadúr isten, te ne hagyj ezután is el engem!</l>
					<l>Légy velem a hadakon, s csendes békében azonkép,</l>
					<l>Áldalak én holtig, s valahányszor ez év szaka megjő,</l>
					<l>Áldozatúl dobogó lovaim legszebbike vesszen.”</l>
					<l>Ekkép zenge Hadúr istennek hős Ete hálát</l>
					<l>Sátora belseiben, mikor ifjú társai jöttek:</l>
					<l>Csörsz, Lehel, és barnás Csongor, magzatja Veleknek.</l>
					<l>Kikre, midőn nézett, megörűlt lelkében az ifju.</l>
					<l>És azok elmondák, Árpád mit végze szavával;</l>
					<l>Erre pedig nagyon elbúsúlt, s bánatra hajolván</l>
					<l>Földre sütötte fejét, és monda keserves ajakkal:</l>
					<l>„Haj! bizony itt gonoszúl vezet ismét csalfa szerencsém.</l>
					<l>Újra ki kell Árpád harcából messze maradnom.</l>
					<l>És ti Lehel, Csongor, s te merész Csörsz, szüntelen a nagy</l>
					<l>Harcnak híre után vigadozva siettek előlem?...</l>
					<l>Menjetek. Ép karral nem volnék most is utósó,</l>
					<l>Megsebesedve pedig, mint van jobb része karomnak,</l>
					<l>Nagy hadi munkákat nem tudnék tenni; de a hűlt</l>
					<l>Testeket eltemetem szép csillagi gyenge sugárnál.</l>
					<l>Majd nekem is, ha talán leterűlök puszta mezőben,</l>
					<l>Tisztességet adand legutószor egy ifju levente,</l>
					<l>S dombot emel tetemimre futó kis völgyi pataknál...</l>
					<l>Menjetek! Ójon meg villongó kardja Hadurnak.</l>
					<l>Adjon erőt nektek, veszedelmet az ellenütőknek.”</l>
					<l>Monda, s barátságos jobbját nyujtotta Lehelnek.</l>
					<l>És nyujtotta merész Csörsznek, s búcsút veve tőlök.</l>
					<l>Csongornak nyujtá végtére; de nem veve búcsút</l>
					<l>Tőle, hanem kérvén mondá: „Magzatja Veleknek</l>
					<l>Jőj ma velem, ha te jősz, örömestebb elmegyek én is.</l>
					<l>Jőj velem, és kísérj bajtársi karoddal utamban.”</l>
					<l>A viadalt báná Csongor; de barátja szavának</l>
					<l>Engede, s ment fegyvert, paripát készíteni tüstént.</l>
					<l>Igy végzének ezek, s Ete hős egyedűl vala ismét.</l>
					<l>Fáradozása után érzéki leszenderedének,</l>
					<l>És aluvék mélyen; látott pedig álma utólján</l>
					<l>Egy ragyogó képet, valamint volt képe Hadurnak,</l>
					<l>Mely is előlebegett a híg levegői határból,</l>
					<l>S messze világos lett a tájék, merre leszállván</l>
					<l>Szörnyü sebességgel földrázó fegyverivel jött.</l>
					<l>Inte; de nem szólott alvó kacagányos Etének,</l>
					<l>S kardja midőn vágott, a zúgó Bodrogot érte.</l>
					<l>Háromszor vágott, s mindannyiszor arra jelentett.</l>
					<l>Ébred az ifju, s csalárd álmának kergeti képét.</l>
					<l>Istene nem jelenik: de megújúlt bajnok erővel</l>
					<l>Ver szive, s teste vidám épségben kel ki sebeiből.</l>
					<l>Melyre midőn könnyen érezné tagjait, indúl,</l>
					<l>Sürgeti társait, és készül utjára serényen.</l>
					<l>Árpád, a rohanó seregek nagy lelkü vezére,</l>
					<l>Ütközetét bajtársaival másnapra halasztja.</l>
					<l>Megy kiki, s rábízott dolgát végezni törekszik.</l>
					<l>Őröket állít Kund, s a tábort óva kerűli.</l>
					<l>A leleményes Csomb élelmet rendel az éjre:</l>
					<l>Tulkokat, és juhokat, s szüretét a régi hegyeknek.</l>
					<l>Fát hoznak mások. Reng, zúg, ropog a vadon erdő</l>
					<l>Nagy fejszéik alatt, s fahalom kél sorra helyenként,</l>
					<l>Mely kivilágítand a barna homálynak öléből.</l>
					<l>Bors ott, hogy tova járt, egy szarvas ünőre találván</l>
					<l>Űzte heven, hogy majd megvendégelje vezérét.</l>
					<l>Vérzett a vad már; de nyilát még vitte nyakában.</l>
					<l>Űzte tovább is Bors, s már társai messze maradtak,</l>
					<l>Ő futa egyre ohajtván a kis ünőnek erőtlen</l>
					<l>Tagjait, és bőrét, mely szép vala, s gyenge növésű;</l>
					<l>A vad ünő pedig oly könnyen, mint a hegyi szellő,</l>
					<l>Ment, kis lába alatt még a fű szála sem ingván,</l>
					<l>S mentében nyomait szép ifjú vére borítá.</l>
					<l>Túl a rengetegen szemközt nagy bátran elálla,</l>
					<l>S már a hős dárdát készűle hajítani, melyre</l>
					<l>Még közelebb járult az ünő, s odanyujtva nyakával</l>
					<l>Gyenge fejét, így szólt csábító asszonyi hangon:</l>
					<l>„Oh bajnok, szünjél kergetni, magam jövök immár,</l>
					<l>Vedd nyiladat, melyet lőttél, vedd vissza nyakamból.”</l>
					<l>Visszavevé, s elbámúlt Bors: könnyűlve megugrott</l>
					<l>A kis ünő akkor, s födözetlen gyenge leány lett.</l>
					<l>Éjszaki hóhegyként, melyet nem bánthata lábnyom,</l>
					<l>Sem ragyogó napfény, itt állott ékes alakja.</l>
					<l>Mint a parti virág, kékellett szép szeme fénye,</l>
					<l>S kis kerek ajkán a szerelem rózsája mosolygott.</l>
					<l>Balról által volt szögszín haja vetve előre,</l>
					<l>Melyet baljával pihegő mellének alatta</l>
					<l>Tart vala, s térdiglen befödé ágyéka szemérmét.</l>
					<l>Jobbjával mutogatta sebét, mely tiszta nyakának</l>
					<l>Hattyu fehérségét vékony pirulattal elönté.</l>
					<l>Ekkor Borsot az ámúlás izgatta, s imígy szólt:</l>
					<l>„Lányka, ki vagy te, hogy a természet alakja megolvad</l>
					<l>Kényed alatt, s könnyen mutogatsz tündéres enyelgést?</l>
					<l>Mért csaltál ide, társimtól mért tartasz el engem?</l>
					<l>Nem tudod a viadalt, melyet fog párducos Árpád</l>
					<l>Büszke Zalán ellen görögök vesztére viselni?”</l>
					<l>„Jól tudom én” felel a csábító lányka „de téged</l>
					<l>A boldog szerelem nyugodalmas karja fog el ma.</l>
					<l>Jőj el azért te is, engedvén szerelemnek, ölelj meg.</l>
					<l>A hegyeket birom én. Jég, és hó enged erőmnek,</l>
					<l>És csikorogva leszáll, ha kivánom, az éltes oromról.</l>
					<l>Ott lakozom; de szivem forrón ver az édes örömhöz,</l>
					<l>S kölcsönös érzéshez. Jőj el hát, csendes az este,</l>
					<l>Csillagi szép fénnyel bujdosva forognak az égen,</l>
					<l>És szerelem hangján suttognak gyenge fuvalmak.</l>
					<l>Jőj el, az ércfegyver ne legyen gátlója szivednek:</l>
					<l>Százszor erősebb léssz, karaimból visszamenendő.”</l>
					<l>Igy szólván nyujtotta kezét, mely szebb vala minden</l>
					<l>Földi leánykéznél. Csendes lett ekkor az este,</l>
					<l>Csillagi szép fénnyel bujdosva forogtak az égen,</l>
					<l>És szerelem hangján suttogtak gyenge fuvalmak.</l>
					<l>Minden bájos lett az enyelgő lányka körében.</l>
					<l>Állíthatlan erő vonzá Bors karjait: egyben</l>
					<l>Átölelé a lányt, s kiveté a harcot eszéből.</l>
					<l>Szinte megérzé már kebelének erős dobogását,</l>
					<l>S ajka hevét, mikor a lány megrázkódva kifejlett,</l>
					<l>S lassan odább lebbent, mint egy kísértetes árnyék.</l>
					<l>Onnan is ámító hangon csalogatta vitézét;</l>
					<l>Az pedig a szégyen s harag indúlatja hevében</l>
					<l>Vette nyilát, s gyorsan csábítójára kilőtte.</l>
					<l>Véresen elment a siető nyíl, és nyaka bőrét,</l>
					<l>Mely egyedűl sértést szenvedhete, újra megéré,</l>
					<l>Melyre sikoltva szökött a lány, és szíve vadulván</l>
					<l>Hév fájdalma miatt hangos sírással elindúlt.</l>
					<l>Nagyra, minő a legfőbb bérc, oly nagyra dagadván</l>
					<l>Ment agg Fátra hegyén, s sziklái zörögtek alatta.</l>
					<l>Végre megállt, s Kríván tetején keseredve leűlvén</l>
					<l>Jajgata szüntelenűl: szörnyűkép harsoga hangja</l>
					<l>Végig az ősz Kárpát sorain, s zivatarba szedődvén</l>
					<l>Záporként lecsapá a nagy tengerbe siralmát.</l>
					<l>Igy büntette Hadúr, ki vitézét csalta hadaktól.</l>
					<l>Bors pedig a síkon kedvét elvesztve bolyongott</l>
					<l>Hasztalanúl, s a táborhoz nem juthata többé.</l>
					<l>Társai várják őt künn, és a tábori helyben,</l>
					<l>S hivén, hogy megtér, dolgokhoz látnak erősen,</l>
					<l>S a farakást ide is, tova is jó renddel elosztják.</l>
					<l>Állnak egyéb katonák csapatonként, és veszik, adják</l>
					<l>Harci parancsaikat. Paripáik fékesen állnak,</l>
					<l>És meg-megcsördűl a fegyver erős kezeikben.</l>
					<l>A nap alászáll már, haloványodik arca világa</l>
					<l>A zajgó nyomorúlt földnek közel érve határit.</l>
					<l>Áll egyedűl Árpád egy csendes kis halom ormán.</l>
					<l>Nézi körűl a sík tájékot, az elleni tábort,</l>
					<l>Mely sokaságával mozog a nagy téren előtte.</l>
					<l>Lelke magas képzelmekkel forog a nagy időben,</l>
					<l>Annak előbbi, s jövő tüneményit látja lebegni,</l>
					<l>S titkos imádságot mond hála-buzogva Hadúrnak.</l>
					<l>Barna haját, s vállán tarkáló párduca szélét</l>
					<l>A siető szellő kapkodja, s arannyal elöntött</l>
					<l>Fegyvere szép fényén haloványan reszket az alkony.</l>
					<l>Néz iszonyodva reá a pezsgő elleni tábor.</l>
					<l>Egymást kérdi heven, s a kérdés közben elámúl,</l>
					<l>Amint látja felén rettentő kardja világát,</l>
					<l>És daliás tetemét magasan fölnyúlni toronyként.</l>
					<l>Nézi Zalán bús várából, és Kladnihoz így szól:</l>
					<l>„Kladni, te megjártad seregét a büszke magyarnak,</l>
					<l>Szólj, ki az, aki amott egyedűl áll a halom ormán?</l>
					<l>Párduc inog vállán, s idelátszik fegyvere fénye.</l>
					<l>Oly daliás képet mutat ez, mint hírnek utána</l>
					<l>Gondolom Árpádot, kit nemze Ügek fia, Álmos,</l>
					<l>És kire mindenek azt mondják buta vélekedéssel,</l>
					<l>Hogy daliás iszonyú képét ki nem állja halandó;</l>
					<l>Én pedig útálom, mint a lator éjjeli farkast.”</l>
					<l>Erre felelt tüstént szomorún hű Kladni urának:</l>
					<l>„Jaj! bizony a hírből igazán ösmerted el őtet.</l>
					<l>Árpád, a győző seregek fejedelme az ottan.</l>
					<l>Láttam rettenetes karját kardjával emelve,</l>
					<l>Mellyel népének mikor int vala könnyü lováról,</l>
					<l>Azt véltem, hogy csattanik a levegőben utána,</l>
					<l>És beszakad földünk, valamerre dobogva lenyargalt.</l>
					<l>Csendes egyébkor, s a kegyes égre hasonlatos arca.</l>
					<l>Népe vadabb, s egyedűl ő tartóztatja haragját.</l>
					<l>Oh de reánk vad lesz, mert meg van sértve szavunkkal.”</l>
					<l>Melyre boszús fejedelmi Zalán igy szóla viszontag:</l>
					<l>„Hah! remegő öreg, és vadsága ijeszthet-e téged?</l>
					<l>A delelő napot az többé nem fogja megmérni,</l>
					<l>S népe szelídebb lesz, mint a füves éjjeli sírdomb.”</l>
					<l>Igy szólt, és büszkén végigpillanta gyülöngő</l>
					<l>Bajnokain, s tenger bolgár, s görög ezredek árján,</l>
					<l>S állhatlan lelkén félelmit elölte haragja.</l>
					<l>Mégis imádta Hadúrt Árpád a kis halom ormán.</l>
					<l>És ragyogó arcán forró könycsepje lecsordúlt.</l>
					<l>Hír égett hevülő kebelén, s új honna szerelme.</l>
					<l>Értetek, oh új honn keresői, fohászkodik ő most,</l>
					<l>Már született hősök, s születendők, értetek ég ő,</l>
					<l>S harci vitézséget kér a hadak istenurától.</l>
					<l>Meghallgatja Hadúr, és ád hadi szörnyü szerencsét,</l>
					<l>Mely sok bajba kerűl, s a nemzetet untalan űzi,</l>
					<l>Mely véres hadakon forog, és nem lelheti nyugtát,</l>
					<l>Nem boldogságát; de remegnek előtte, utána,</l>
					<l>S fél Európának megrendűl tőle hatalma.</l>
					<l>Harci szerencsét így kért és nyere párducos Árpád,</l>
					<l>S amint szikrázó karddal ráinte Hadisten,</l>
					<l>Reszkete ég, és föld, s a földnek büszke lakói,</l>
					<l>Csak maga Árpád nem, nagy erőt érezve szivében.</l>
					<l>S aki szilaj nemzetségét ösmerted, az ádáz</l>
					<l>Harcok fergetegét láthattad rajta; de csendes</l>
					<l>Békenapot keveset számlálhatsz gyászos egében.</l>
					<l>Már ekkor nyugaton lemerűlt a sárga verőfény,</l>
					<l>A fejedelmi magyar most összehivatta vezérit,</l>
					<l>S táltosait, s így monda nekik fölszólva közöttök:</l>
					<l>„Férfiak! alkonyodik. Tüzetek most keljen az éjnek</l>
					<l>Űzni setétségét, s mely áldozatunkat eméssze,</l>
					<l>Egy farakás álljon közepettünk rakva Hadurnak.</l>
					<l>Vendégséget ütünk azután, s kiki zengje csatáit:</l>
					<l>Dallal hadd muljék a nyugtalan éjnek unalma.</l>
					<l>Mert szemeinket előbb nem zárja be kellemes álom,</l>
					<l>Mint a büszke Zalánt megalázzuk vára falánál.”</l>
					<l>Hangosan így szólt ő, és mindenik enged e szónak.</l>
				</lg>
				<p>Ötödik ének</p>
				<lg>
					<l>Távol azonban az éj szörnyű veszedelmei dúlnak,</l>
					<l>Elkomorúl rajtok szép csillagos arca az égnek,</l>
					<l>S vad zajgásaikat szomorúan visszamorogja.</l>
					<l>Oh ha tovább mennem szabad a nagy tábor öléből,</l>
					<l>Elmegyek a földet pusztító néma halállal,</l>
					<l>Felfödözöm véres mezejét hideg éji homályból,</l>
					<l>S rajta kitüntetem a holdnál ordítva civódók</l>
					<l>Harcait és a holtaikért tusakodva veszőket.</l>
					<l>Hallván a földnép, hogy az alsó tájra huzódott</l>
					<l>A fő tábor, erőt, s szívet veve, s forrva dühében,</l>
					<l>Merre magyart telepedve tudott, oda zúga hegyéről,</l>
					<l>S öldöklő kezeit gyarló öregekre, fiúkra,</l>
					<l>És gyámoltalanúl maradott hölgyekre vetette.</l>
					<l>Bodrogközbe rohant legelőbb; de zajos vala jötte,</l>
					<l>Mint a fergetegé, mely még a bérceken űl, és</l>
					<l>Már iszonyú moraját hallják a puszta lakói.</l>
					<l>A bodrogköziek hallák, hogy zúga vidékök,</l>
					<l>És kiki, mint tuda, ment, bujdosva kerülte halálát.</l>
					<l>A hegyüregbe vonúlt némely; sok bolyga az erdőn;</l>
					<l>Sok Bodrognak eredt, s hídján átomla zsibongva;</l>
					<l>Volt, ki setét vizeit lappangva meguszta az éjben.</l>
					<l>Másokat a dühödő pórnépnek elére haragja,</l>
					<l>Kik lehajolt fejjel szomorún egymásra halának.</l>
					<l>Jókor ment Huba, s fogta Bodort, és fogta kezénél</l>
					<l>Gyenge Szömért; deli Hajna pedig mene nyomban utána,</l>
					<l>S már bús ösvényén a zúgó Bodrogot érte.</l>
					<l>Szólítván Hajnát, szólítván rendre cselédit,</l>
					<l>A szűk gyenge bürün félelmes lábbal elindúlt.</l>
					<l>Igy átvitte Bodort, és kezdé vinni Szömért is.</l>
					<l>Ekkor erős hangon megdobban utánok az ösvény,</l>
					<l>S szó- és fegyverzajt harsognak vissza az öblök.</l>
					<l>Megfélemlik ezen, s viszi gyorsan gyenge leányát,</l>
					<l>Elsiet, és sajnos vesztségét sejtve csak akkor</l>
					<l>Jajdúl el, mikor űzőit nagy messze kerülvén</l>
					<l>Mérgök elől eltért, és nem leli a deli Hajnát.</l>
					<l>„Haj! mi kemény vég ez, mi gonosz kéz hajt ide engem?</l>
					<l>Agg fejemet sietek megmenteni; s veszni felejtem</l>
					<l>Lányomat, a szeretett Hajnát, fene latrok ölében.”</l>
					<l>Így szólván keseredve ledől egy szikla tövénél,</l>
					<l>Mert agg lábai már nem birják vinni; körűle</l>
					<l>Nyögve siránkoznak kedves fia, lánya, cselédi.</l>
					<l>Kérdi Bodor, vele kérdi Szömér: apa, Hajna hová lett?</l>
					<l>Nem felel az, hanem a sziklához nyomja keservtől</l>
					<l>Kába fejét, fölnéz a csillagos égre merően.</l>
					<l>Háromszor fölkél elszánva keresni leányát,</l>
					<l>S háromszor rogy vissza szegény a szikla tövéhez:</l>
					<l>„Nem mehetek, vad szikla te légy, légy erre tanúm, ég!</l>
					<l>Nem mehetek; de te, hű Szakadár, menj gyorsan utána,</l>
					<l>És ha lator kézben lelvén nem mentheted, öld meg.”</l>
					<l>Monda, s reá nyögtek síró fia, lánya, cselédi.</l>
					<l>Hű Szakadár pedig elmenvén sírt éjjeli utján,</l>
					<l>S hasztalanúl bolygott a csillagi gyenge világnál.</l>
					<l>Látta Hadúr e fájdalmat, megszánta vitézét,</l>
					<l>S szóla legottan az Álomnak, hogy menne le hozzá</l>
					<l>Enyhítné fájdalma hevét, biztatva reménnyel.</l>
					<l>Éjszakról tüstént a kellemes Álom alászállt.</l>
					<l>Szép aranyos szegetű szárny inga suhogva nyakánál.</l>
					<l>Hosszu setét hajait hamuszín koszorúja keríté,</l>
					<l>S könnyen gombolyodó híg barna köd úsza nyomában.</l>
					<l>Tart vala lágy iratos szövevényt betekerve kezében,</l>
					<l>Melynek egyik lapján víg hajnali színben elöntve</l>
					<l>A boldogságnak vidor ábrázatjai tűntek,</l>
					<l>Másikon állt a bús sanyarúság képe sötéten.</l>
					<l>Ott a búsan ülőt meglepte szelíden ölelvén</l>
					<l>A koszorúzott hölgy, tarkás rét csermelye partján;</l>
					<l>Ott a távoleső meglátta barátait ismét,</l>
					<l>Véreit a rokon, a bujdokló honna határit.</l>
					<l>Megholt társával mulatott vigadozva az élő,</l>
					<l>Hitte jelenlétét, s örömétől lángola képe.</l>
					<l>A hős győzve kitünt ragyogó nagy kardja vasával.</l>
					<l>Éhesek, és szomjúk boldog bőségben ülének,</l>
					<l>És fejedelmi arany ragyogott a durva paraszton.</l>
					<l>Itt lesütött fejjel rabok állnak régi bilincsen,</l>
					<l>S jár éhen-szomjan fonnyadt bőrképpel az ínség.</l>
					<l>Itt a gyilkostól remegő elfutna: de nem tud;</l>
					<l>Veszti dicsőségét a hős, vas fegyvere bomlik;</l>
					<l>Népe fut, ő leesik s dobogó paripája tipor rá.</l>
					<l>A csecsemőt dühödő farkasnak körmei tépik,</l>
					<l>Anyja sikolt, s iszonyodva fut a fene vadnak elébe.</l>
					<l>Itt a hajnallal sokszorta szerelmesen eskvőt</l>
					<l>Alkonyodás tájban mással szemléli mulatni</l>
					<l>A bús lányka, s virágpártáját tépi fejéről.</l>
					<l>Ilyenféle, s ezer más képet tüntet az Álom</l>
					<l>Lágy szövetén, mikor a nyugvókat elönti ködével,</l>
					<l>Azt pedig a jó, vagy rosz szinnel nyomja fejökre.</l>
					<l>Most jöve, s csendes dalt mormolt még távol az égben,</l>
					<l>És hallék zúgása, miként a szirteken omló</l>
					<l>Kis pataké, vagy az erdőé, mikor esti szelektől</l>
					<l>Lassan meghajlik leveles feje, s benne moraj kél.</l>
					<l>Már közel ért, s legelőbb a két kis gyermeket éré,</l>
					<l>S lágy, iratos szövevénye hegyét nyujtotta szemökre</l>
					<l>Melyen rakva gerezdekkel szőlőtövek, ifjú</l>
					<l>Kis csemeték piros almákkal fejeikre lelógtak.</l>
					<l>A két gyermek aludt atyjának ölébe hajolva;</l>
					<l>Ősz Huba is fáradt szemeit nehezedve lehúnyá.</l>
					<l>A boldog szövevényt rányomta mosolyogva az Álom.</l>
					<l>Látta Etét ragyogó képpel diadalmi örömben,</l>
					<l>A győző sereget látá vágtatni merészen,</l>
					<l>S párducos Árpádot hadat űző karral előttök.</l>
					<l>Jött végtére leánya elő, és sírt örömében,</l>
					<l>És csókolta kezét, és kedveze, szóla, mosolyga,</l>
					<l>Mint ezelőtt ébren vala szólni, mosolygani kedve.</l>
					<l>Igy mikor álképeit a kellemes Álom elosztá,</l>
					<l>Visszaröpűlt betekert szövetével az éjszaki tájra.</l>
					<l>Itt ugyan ők rövid álmaikat nyugalomban alutták</l>
					<l>A baj után; de kik a véres hadi téren alusznak,</l>
					<l>Álmaikat valahára megint fogják-e elűzni?</l>
					<l>Vagy ki lesz, aki szelíd kézzel kelthesse föl őket,</l>
					<l>Hogy még gyenge tavaszt, s napfényt láthassanak egyszer?</l>
					<l>Senki sem! éktelenűl a véres porban enyésznek.</l>
					<l>Im! hogy emelkedik a csendes hold képe ragyogva.</l>
					<l>Szürke világánál, mint a kríváni fenyőszál,</l>
					<l>Látszanak éktelenűl a termetes éji leventék.</l>
					<l>Bús lábok, valamerre tapod, holt testeken áll meg,</l>
					<l>Melyek alutt vérrel feketedve, kihülve hevernek.</l>
					<l>Lassu hideg szellő játszik huzakodva hajokkal,</l>
					<l>Némúlt ajkaikon besivít, és (hallani szörnyű!)</l>
					<l>Tompa sohajtásként jő vissza halálos özönnel.</l>
					<l>Igy járnak köztök Csongor, s Ete bajnokaikkal.</l>
					<l>Néma, halálos gondolatok kísérgetik őket,</l>
					<l>Nyelvök eláll, zajló mellöknek hangja dobog csak,</l>
					<l>Vagy mikor indulnak, megdöbben alattok az ösvény,</l>
					<l>És a holtak után hajlónak fegyvere csördűl.</l>
					<l>Itt fekszik Hábor hosszan sík földre terűlve,</l>
					<l>Arccal alá, valamintha porát keseredve harapná.</l>
					<l>A ragyogó szegetű kacagány, s kelevéze törötten,</l>
					<l>Haj! máskép, mint míg viselőjök birta, hevernek.</l>
					<l>Hős Ete rábotlik, meg is ösmeri, s képibe pillant,</l>
					<l>Élete végsugarát vélvén még rajta találni.</l>
					<l>Oh de setét az már, s bús éjre van űzve világa,</l>
					<l>És hideg, és merevűlt, mint a fagyos éjszaki tenger.</l>
					<l>Mind bámulva körűlállják, paizsokra bocsátja</l>
					<l>Őt Ete, s elnehezűlt szivből igy ejti beszédét:</l>
					<l>„Bajtársam, hajdan víg gyermek társa koromnak,</l>
					<l>Vérbe borúlt földön, nyomorúlt, így lellek-e téged?</l>
					<l>Rám dühödött a vad bolgár, te helyettem elestél.</l>
					<l>S haj! most hol van erőd, szemeid szép fénye hová lett?</l>
					<l>És legelől rengő lobogód hova szálla fejeddel?</l>
					<l>Mind letiporva hever, s te enyészet karjain alszol.</l>
					<l>Ifjúság koszorúja! korán kiszakadsz te közűlünk,</l>
					<l>S a sápadt holdnál temetésed nem lehet ékes.</l>
					<l>Kis domb aljánál fogsz dísztelen éjben alunni,</l>
					<l>S fegyvereid fényét a föld árnyéka berejti,</l>
					<l>De feledékenység nem rejt el örökre előlünk.</l>
					<l>Kardodat elviszem én, villogjon holtod után is,</l>
					<l>És legyen öldöklő, valamint, ha te vitted előre,</l>
					<l>Ezt pedig árnyékok seregében bird te sajátúl.</l>
					<l>Majd egykor hozzád nyugovó helyeinkre leszállunk,</l>
					<l>És kereső jobbunk ránk nyujtott jobbodat éri.”</l>
					<l>Igy szólván kardját gerelyével váltani készűl,</l>
					<l>S könnye reá csordúl, mikor oldani hajlik utána.</l>
					<l>Már viszik őt szomorún széles pajzsokra terítve,</l>
					<l>S borzasztó látás! mikor a holtakra tapodnak,</l>
					<l>Elnehezűlt fejjel lassan fölütődik előttök</l>
					<l>Egy haldokló hős. Sanyarú képére tolódván</l>
					<l>Kínja halálának, szemeit komor éjbe borítja,</l>
					<l>Ősz haja véresedett fürtökben lóg le fejéről,</l>
					<l>S szívrázó hörgése között ily szózata hallik:</l>
					<l>„Föltámadtok-e hát ti halott bús társak az éjben?</l>
					<l>Vagy kik járnak emitt zörgő fegyverben előttem?</l>
					<l>Haj! nagy az én kínom: lelkemnek nyissatok útat.”</l>
					<l>Igy hörgött, s feje ismét a holtakra hanyatlék,</l>
					<l>S a mellébe törött kopját markolta kezével.</l>
					<l>Itt iszonyodva megállt, mind aki körűl vala s Csongor</l>
					<l>Ment legelőbb hozzá, s minden haja szála fölálla,</l>
					<l>S keble dobogni szünék, mikor a hős rája mereszté</l>
					<l>Haldokló szemeit, s ő a tört kopja után nyúlt.</l>
					<l>Hogy kivoná, megrázkódék, a vér pedig omlott</l>
					<l>Annak kebléből, és lelke sohajtva kiszálla.</l>
					<l>Kínjától feketült arcát a csendes enyészet</l>
					<l>Most elsárgítá, s szemeit betakarta ködével:</l>
					<l>„Nagy volt, oh bajnok, s tartós fájdalma szivednek;</l>
					<l>Szúnyadj most, valahára megáld szélhányta porodban</l>
					<l>A maradék, ki ezen földnek bírandja határit,</l>
					<l>S szörnyű haláloddal fiait nagy tettre hevíti.”</l>
					<l>Így szóltak, s betemették őt a kis halom alján</l>
					<l>Társaival, s a tört kopját melléje letüzték.</l>
					<l>Erre hozák Edömért lehajolt bús fejjel, utána</l>
					<l>Tarcalt a nyilazó seregeknek büszke vezérét.</l>
					<l>„Haj! mi nem így nyugodott csak reggel is a csatatéren”,</l>
					<l>Mondák mindnyájan, „szeleket megelőze futása,</l>
					<l>És nyila messze röpűlt ragyogón, és gyorsan előtte.</l>
					<l>Most pedig éktelenűl itt fetreng véres ajakkal,</l>
					<l>S szép arany íjából gonosz ellensége lövöldöz!”</l>
					<l>Végre Laborcánt is hozták, s kis halom alján</l>
					<l>Négyöknek tágas sírt ástak az éji leventék.</l>
					<l>A többit halomba rakák, és dombot emeltek</l>
					<l>Testeiken. Tüzet is gerjesztete Csongor azonnal,</l>
					<l>Áldozatot hogy tenne nekik kis barna tulokból,</l>
					<l>És szomorú torral végkép megválna közűlök.</l>
					<l>Hős Ete járt egyedűl holt ellenségei halmán,</l>
					<l>És az erős bolgárt, kit nagy viadalban elejte,</l>
					<l>Nézé, hogy neki is vég tisztességet adasson.</l>
					<l>Távol azonközben megvillan az éjjeli fegyver,</l>
					<l>Melyre midőn pillant Ete hős, nagy gyorsan elindúl</l>
					<l>Társaihoz, nekik a jelenést kimutatja, holottan</l>
					<l>Sok megrettenik, és javasolja kerülni futással</l>
					<l>A sokaság erejét; de nem így Ete, s Csongor: erősen</l>
					<l>Állnak ezek bátor sziveikkel akármi baj ellen,</l>
					<l>S a közelítőket készek fegyverre bevárni.</l>
					<l>Mégis, hogy netalán némely hadi társok elessék,</l>
					<l>Hős Ete cselt gondol, s szaporán így ejti beszédét:</l>
					<l>„Társak, az éj kedvez. Fekügyék kiki szerte nyugodtan</l>
					<l>A tetemek mellé, magam itt a holtakon ülvén</l>
					<l>A lobogó lángban piszkálok dárdavasammal,</l>
					<l>Vagy sárkány tarajú sisakát föltűzöm Izácsnak</l>
					<l>Egy hosszú véres fénylő kelevézre, hogy ettől</l>
					<l>Visszaijedjenek, és rend nélkűl fussanak, akkor</l>
					<l>Keljetek, és őket fent kardotok éle fogyassza.”</l>
					<l>Végezi. Szétvezeté Csongor kis számu vitézit,</l>
					<l>S a holtak mellé fektette le őket ötönként,</l>
					<l>Hogy mikor a jövevény sereget szétbolygani látják,</l>
					<l>Ők egyesűlt karral bízvást ölhessenek abból.</l>
					<l>Rejtve maradt maga is, s borzadva ölelte az elhült</l>
					<l>Bajnokokat, s véres képökre remegve tekintett,</l>
					<l>S ége halálos fekvését harcokra cserélni.</l>
					<l>Szép Ete hős pedig a tüznél kelevézre szegezvén</l>
					<l>A sárkány tarajú sisakot fölütötte magasra,</l>
					<l>S bajnok Izács tetemét, fej nélkűl, vértesen, és bús</l>
					<l>Helyzetben föltámasztá holt testi halomra,</l>
					<l>És maga ült lobogós sisakot kapcsolva fejére.</l>
					<l>Már azalatt közelebb járult amaz éji csoport is,</l>
					<l>S erre tüzet látván sebesebben kezde rohanni.</l>
					<l>Csorna hozá őket. Lelkét szilaj érzetek ölvén,</l>
					<l>Vétke tudásában többé nem lelte nyugalmát.</l>
					<l>A tábort odahagyta, s futott kikerülni halálát,</l>
					<l>Melyet az elbúsúlt Lamias dühe forrala titkon.</l>
					<l>Futsz gonosz öldöklő, de utólér szörnyü hatalma</l>
					<l>Véres bűnödnek, s fejedet bekeríti halállal,</l>
					<l>Balgatag! a hölgyet megnyerni hiába reményled</l>
					<l>S holtakról zsákmányt szedvén haza térni veretlen.</l>
					<l>A hölgy férjével, kit elöltél, nyugszik örökké,</l>
					<l>S itt legutósó lesz neked e rémületes éjjel.</l>
					<l>Jő sebesen hadi népeivel deli termetű Csorna,</l>
					<l>S rézhegyü kopját tart könnyen forgatva kezében...</l>
					<l>Ekkor kél a hős, valamint Bakony erdeje halmán</l>
					<l>A sudaras nagy tölgy, mely zölden messze kinyujtja</l>
					<l>Ágait, és magasan jár büszke fejével az égben.</l>
					<l>Ott szép fürteivel lágy szellők játszanak, és a</l>
					<l>Tiszta verőfénynél feketés nagy sasfiak ülnek:</l>
					<l>Igy kél hős Ete, és lobog ékes tolla sisakján.</l>
					<l>Integet a fölemelt dárdával, s visszariasztó</l>
					<l>Mozdúlattal Izács csonkúlt tetemére mutatgat.</l>
					<l>Ily szörnyű lehet a déltengeri sárga halál is,</l>
					<l>Mely a szárazhoz kis sajkán csendesen indúl,</l>
					<l>S lassu szelek hordják veszedelmes szája leheltét,</l>
					<l>Végre rohanva megyen, s a népes partok utána</l>
					<l>Holtak testeivel hosszan bekerítve maradnak.</l>
					<l>Szemmeredezve tekint a bolgár, látja fejetlen</l>
					<l>Bajnok Izács tetemét, s kelevézen függve sisakját,</l>
					<l>Elréműl. Iszonyodva megáll maga Csorna is, és néz.</l>
					<l>Mit véljen, nem tudja, s mihez tarthassa irányát.</l>
					<l>Végre pogány lelkét ekkép szólítja magában:</l>
					<l>„Most van-e hát szaladásra idő? Hah! vagy hova fussak?</l>
					<l>Hol vehetek békét, melyet nem fegyverem adna?</l>
					<l>Ál ördög, vagy akárki vagy ott tetemével Izácsnak,</l>
					<l>Míg fegyvert birhat, nem látod Csorna futását.”</l>
					<l>Ilyent gondolván, kopját vete rája boszúsan,</l>
					<l>Mely nagy erőszakkal sebesen zúgott ki kezéből,</l>
					<l>S ment egyenest, de kifáradván a földre lehullott.</l>
					<l>Ekközben pengő idegéből kétszer ereszte</l>
					<l>Gyors nyilat Und fia is, megüté egyikével Ikámort,</l>
					<l>A fegyverhordót, ki legott Csornának elébe</l>
					<l>Általütött nyakkal leesett, sok kopja zörögvén</l>
					<l>Markában, nyomorult! többé nem nyujthat urának;</l>
					<l>A másik nyíl röpűl fene Csorna nyakánál,</l>
					<l>S a sisakos Hirkunt sebesítvén jobb szeme táján</l>
					<l>Csap be, s hideg vasheggyel örökre eloltja világát.</l>
					<l>Hős Ete gyors nyilakat lővén igy kezdte csatáját:</l>
					<l>Most pedig a kopját fölkapta, s hatalmas erővel</l>
					<l>Visszaveté. Reszketve futott ki előle az alszél,</l>
					<l>Ez pedig a levegőn sebesen tolakodva sivított,</l>
					<l>S most nem esett le, hanem nagy erővel ütötte középen</l>
					<l>Csorna kemény paizsát, s ketté osztotta hegyével.</l>
					<l>Gombos övét éré azután, s ott félre hajolván</l>
					<l>Gyenge fehér csipejét szurván vérével elönté.</l>
					<l>Fattyú Csorna midőn evvel keseredve vesződnék,</l>
					<l>Már közel állt Ete rettentő dárdával előtte.</l>
					<l>Népe keverve futott, s közben valamintha halálok</l>
					<l>Kelne, serény haddal némán föltámada Csongor.</l>
					<l>Oh mig az öldöklést rebegéssel zengi el ajkam,</l>
					<l>Bújatok el ragyogó szép csillagok a magas égen,</l>
					<l>Hogy besötétedjék boruló lelkemnek az éjfél.</l>
					<l>Csongor előbb karddal leveré a termetes Illit,</l>
					<l>És az öreg Bekirót ketté szaggatta derékon,</l>
					<l>Akik szinte együtt estek le halottan előtte.</l>
					<l>Hátban üté Bogomilt, azután a sanda Kolombárt,</l>
					<l>Kit, mi időn arccal fordult, s szégyelve futását,</l>
					<l>Bőr paizsát védűl tartá, és vagdala karddal,</l>
					<l>Szája fölött megvága nagyon, kiütötte kezéből</l>
					<l>Kardját is, mely csengve legott a földre lehullott.</l>
					<l>A bolgárt Csongor még egyszer ütötte meg arcúl,</l>
					<l>Melyre hanyatt fordúlt dombos pajzsával elesvén.</l>
					<l>Sok futa, mint nap előtt fut az éj köde völgyek ölében,</l>
					<l>Ő, mint könnyü sugár, hozzájok elére vasával,</l>
					<l>És kegyelem nélkül járt ölve, riasztva közöttök.</l>
					<l>A gyalogokból már ötöt ejte le, most kelevézt vön,</l>
					<l>Egy földön heverőt, s Irkunt leütötte lováról,</l>
					<l>(Mert csak némelyek szálltak le keresni barátjok</l>
					<l>Elhidegült tetemét s a többi lovon vala) Irkun</l>
					<l>Vérző oldallal leesett, és esve nyakát is</l>
					<l>Szegte szegény, kit jó lova futván messze lehurcolt,</l>
					<l>Hogy kengyelben akadt lábát nem tudta kivetni.</l>
					<l>Csongor után mind föltámadt a fürge magyarság.</l>
					<l>S a szaladó csapatot könnyű harcokban emészté.</l>
					<l>Kis szemü Báta, ki mint a bús csillagtalan éjjel,</l>
					<l>Rút vala képében, nagy fejjel, s ferde ajakkal</l>
					<l>Száz ezerek közt is kitünő, komor éjszaki rémként</l>
					<l>Kelt, s iszonyú ordítással kezdette csatáját.</l>
					<l>Négy bolgárt űzött egyedül maga. Karjait egynek</l>
					<l>Elvágá, s másiknak megtörte sisakját,</l>
					<l>És megtörte fejét, mellyel szédülve ledőlt az.</l>
					<l>Futtában megbotlott itt a kis szemü Báta,</l>
					<l>S vastag törzsökként leesett a földre zuhanva.</l>
					<l>A bolgár Hircsut megfordult rája dsidával,</l>
					<l>S szidva fejének szúrt; de tömött kápája megótta.</l>
					<l>Talpra szökött szaporán, s elvágá ellene karját,</l>
					<l>Majd torkába veré az acélos kardot; azonnal</l>
					<l>Eldőlt a bolgár, és társa ijedve odábbállt.</l>
					<l>Vitte szekercéjét a markos Tárkony is, és ölt,</l>
					<l>Pusztított, valamerre futott ló, ember előtte.</l>
					<l>Öt rétű paizsát a vívó testes Olápnak</l>
					<l>Elrontá egy vágással, s ugyanannak alatta</l>
					<l>Oldala két csontját betöré másodszor. Oláp sem</l>
					<l>Várá balgatagúl. Kardjával jól csapa hozzá,</l>
					<l>S bal vállát mélyen megvágta; de őtet azonnal</l>
					<l>Főben üté Tárkony, hogy aléltan földre hanyatlott,</l>
					<l>S rajta futó bolgár bajtársi remegve tapodtak.</l>
					<l>Már a két népség űzése, futása vegyes lőn,</l>
					<l>A rejtett magyarok mind gyors viadalra kelének,</l>
					<l>És rosszúl forgott váratlan harcban előttök</l>
					<l>A buta bolgárság. Már a réműletes éjben</l>
					<l>Holtakat is gondolt vesztére rohanni, s csatával</l>
					<l>Nem mere, mint máskor, kétséges harci szerencsét</l>
					<l>Várni, hanem bizonyos veszedelmét futva kerűlte.</l>
					<l>S most az ölők dühödött ajakán, s az ijedve futóknak</l>
					<l>Torkaiból kisüvöltő hang egy zajba verődik,</l>
					<l>S a fegyverropogás, paripák nyihogása eget ver,</l>
					<l>Ott, hol előbb holtak borzasztó csendben aluttak,</l>
					<l>S a letiport földön még féreg sem vala élő!</l>
					<l>Csorna, midőn látá népén gonosz éje csodáit,</l>
					<l>S a rettentő hőst, s fölemelt dárdája hatalmát,</l>
					<l>Megrendűlt, s vadsága kifogy vala minden erőből.</l>
					<l>Fölhágott szaporán, s megereszté jó lova fékét,</l>
					<l>És futa, mint a rém, melyet megkergete isten,</l>
					<l>S mely hosszan nyujtózik el a nagy felleges égen,</l>
					<l>S hogy leszakad, bús árnyék megy tépetten utána.</l>
					<l>Igy futa Csorna, futó népét szaladással előzvén,</l>
					<l>És holtakra vetett árnyéka követte futását.</l>
					<l>Még sebesebb árnyékánál, és rettenetesb volt</l>
					<l>A szaladó Ete hős, ki vivén dárdája hatalmát,</l>
					<l>Mint a mennydörgés, ment zúgva, zörögve nyomában,</l>
					<l>S csakhamar általüté paripáját hátrafeszített</l>
					<l>Lába előtt, hol vékonyodik hasa, szőre kopottabb.</l>
					<l>Lassúdott a pára s halálgond érte ülőjét.</l>
					<l>Félre szökött hát, és amelynek előle iramlott,</l>
					<l>El nem futhatván, fegyverrel várta halálát.</l>
					<l>Főben üté legelőbb is Etét; de törötten esett el</l>
					<l>A vékony kelevéz hegyezett vasa csonka nyeléről,</l>
					<l>És Ete még állott, mint a nagy tátrai kőszál.</l>
					<l>Annak kormos agyát sok villám szállja ropogva,</l>
					<l>S kár nélkűl elenyész, mikor eljut régi tövéhez,</l>
					<l>Mely mélyen gyökerezve megállt a föld közepében,</l>
					<l>S ott az idők végét ingatlan fogja bevárni.</l>
					<l>Így Ete még állott, s dárdáját hosszan előre</l>
					<l>Nyujtván, míg kardot rántott az, erőt veve ismét.</l>
					<l>Monda pedig, mikoron rá készűlt Csorna rohanni.</l>
					<l>„Hitted-e hát te kölyök bolgár, hogy gyenge csapásod</l>
					<l>Engem is a holtak seregébe fog űzni? de téged</l>
					<l>Most megemészt tüstént e hosszu kezembeli dárda,</l>
					<l>És ragyogó kardom szivedet megjárja hegyével.</l>
					<l>Majd panaszolni fogod népednek ferde ajakkal,</l>
					<l>Hogy mikoron szaladál, magyar ifju levente ütött meg.</l>
					<l>Az pedig ottan rád nem fog hallgatni; hanem fut</l>
					<l>Fegyverem élétől, s egyedűl hágy téged az éhes</l>
					<l>Férgeknek, kik majd dögödön marakodva lakoznak.”</l>
					<l>Erre felelt, noha félt, bátran deli termetü Csorna:</l>
					<l>„Téged ugyan nagy erőd büszkévé tenne; de láttam</l>
					<l>Én már elréműlt fejedet, mely szinte lehullott</l>
					<l>A nagy Viddin előtt. Hej! máskép állsz vala ottan:</l>
					<l>Most engem büszkén éhes férgeknek ajánlasz.</l>
					<l>Várj csak, azok téged sem fognak messze kerülni,</l>
					<l>Aki reánk lappangva csapál, mint éjjeli farkas.</l>
					<l>Most vedd e választ, holtak rablója, s dögölj meg.”</l>
					<l>Igy szólván ragyogó kardját nekivitte, s keményen</l>
					<l>Csapkoda balja felé, s most mint két tigrisi kölykek</l>
					<l>Víttanak elhangzó iszonyú csengéssel az éjben.</l>
					<l>A szaladók megfordulnak bámulva, s közöttök</l>
					<l>Látván egy harcolni urát egyenetlen erővel:</l>
					<l>„Vajmi buták voltunk, hogy féltünk eddig is e csúf</l>
					<l>Latroktól, kiknél majd tizszer több vala számunk.</l>
					<l>Jertek most, üssünk rájok, s mentsük meg urunkat.”</l>
					<l>Hangosan így szólott; s mind zajra fakadtak utána,</l>
					<l>S mint sívó lelkek keseredve rohantak urokhoz.</l>
					<l>Csorna, kerek paizsát verdeste keményen Etének;</l>
					<l>Ez meg visszaszökött, s dárdáját messze kinyújtván,</l>
					<l>Mellben üté Csornát, hogy azonnal vére kibuggyant</l>
					<l>Torkából, s elalélt karjával kardja lehullott.</l>
					<l>Kardra kapott Ete is, s nagy erővel vága nyakához,</l>
					<l>Mely a páncél kapcsa fölött gyengén vala födve.</l>
					<l>Itt éré: a bolgárnak feje porba vetődött,</l>
					<l>Teste pedig nagy zörgéssel hullott el utána.</l>
					<l>Szörnyű kínjától vonagoltak tagjai, ékes</l>
					<l>Arcát szájából kiszivárgó vére csufítá.</l>
					<l>Ráhágott Ete, s melyeket ő kérkedve letépett,</l>
					<l>Tarcal ivét, teli puzdráját most visszaszerezte,</l>
					<l>S pajzsa helyett baljába vevé, s vállára akasztá.</l>
					<l>Egy csapatot Csongor, s öldöklő társai űztek,</l>
					<l>Sok most erre rohant, ha lehetne, megóni vezérét,</l>
					<l>Vagy legalább testét megmenteni víva remélte,</l>
					<l>S csenge boszúálló markokban kardjok acéla.</l>
					<l>Kikre midőn nézett Ete hős, elejökbe vetette</l>
					<l>A véres fejet: az nagyot esvén földre lekoccant;</l>
					<l>Ő pedig így szólott rettentő szóval. „Ihol van</l>
					<l>A magasan kelt fej feketítő porba keverve:</l>
					<l>Bánatos anyjának nyujtsátok vissza, hogy őtet</l>
					<l>A zajogó tenger habjában mossa fehérre;</l>
					<l>Mert nagyon elcsúfúlt... de ti sem juttok haza többé,</l>
					<l>Sorra vasat nyeltek, dühödők, s vért isztok előttem.”</l>
					<l>Elkeseredtek ezen, s szilajabban zúgtak előre</l>
					<l>A bolgár katonák, de amaz sem szóla sokáig</l>
					<l>Mint fecsegő szajkó; hanem a vont húrral ereszté</l>
					<l>Tarcal erős nyilait, sok azáltal szörnyü halált halt.</l>
					<l>Báluz Imérrel aláfordult: azt mellben ütötte</l>
					<l>A hegyezett vessző, száján besivíta emennek,</l>
					<l>Amint ordított: egyszerre elállt szava, s a nyíl</l>
					<l>Általjárva fejét jó messze kiálla hegyével.</l>
					<l>Így ezek a csörgő fegyverrel porba zuhantak.</l>
					<l>Harmadszor csendűlt Tarcal szép íja kezében,</l>
					<l>S ekkor sem suhogott nyila hasztalan, a gyalog Eddint</l>
					<l>Fülhegyen érte, s tovább kelvén megakadt az idősebb</l>
					<l>Eddin combjában, ki amazt lovagolva követte.</l>
					<l>Eljajdultak ezek; de velök nem gondola senki.</l>
					<l>Könnyű dárdával Szemiringa leszálla lováról,</l>
					<l>Megragadá izmos baljával Csorna fejetlen</l>
					<l>Testét, és szaporán elvonta Etének előle.</l>
					<l>Mint őzborjat evő tigris, vagy bojtos oroszlán,</l>
					<l>Melyre hiéna rohan, s koncát vonszolni merészli,</l>
					<l>Ráviszi rettenetes körmét ordítva, dühödve:</l>
					<l>Úgy mene hős Ete most hosszú dárdája vasával,</l>
					<l>És letöré derekát a hű bolgárnak: az ottan</l>
					<l>Összerogyott ura testével, s nyöszörögve reá halt;</l>
					<l>Bajnok Etét ezalatt láncsával mellben ütötte</l>
					<l>A gyors Kelde, s egyéb társit biztatva reá tört.</l>
					<l>Mégis Etét mikoron szemlélte rohanni feléje,</l>
					<l>Szembe nem állt vele jó deresén szaladásnak eredvén.</l>
					<l>Őt az ölő ifjú leveré döngetve lováról</l>
					<l>S lóra kapott maga, s most mint a sas jára közöttök</l>
					<l>És magasan forgott véres lobogója az égben.</l>
					<l>Balra szegett fejjel viszi a mén szörnyü hatalmát,</l>
					<l>Tombol, tajtékzik, remeg, izzad, borzad alatta.</l>
					<l>Most Ete hős, nyilazó Rollónak szúrja hasába</l>
					<l>Dárdáját: lerogy az, s kínjában marja ruháit.</l>
					<l>Megtöri Boncsik agyát, s melléje lefekteti Zákát,</l>
					<l>És jámbor Rutufot, ki gerelyt vete rája; de gyengén</l>
					<l>Koccant a paizsán, s leesett a földre rezegve.</l>
					<l>Igy ment, mint a nyíl sebesen, s veszedelmes erővel</l>
					<l>Csorna körül már harmadszor, s kikerülte futással</l>
					<l>A ráhányt kopját, vagy meg-megrázta acélos</l>
					<l>Pajzsát, s a beletört fegyvert hullatta: körűle</l>
					<l>Ember, ló hullott azalatt, s nyöge véresen a föld.</l>
					<l>Senki ezentúl a testet nem merte ragadni,</l>
					<l>Csongor is erre került ismét, s a kis szemü Báta.</l>
					<l>Most a bolgárság másodszor eredve futásnak,</l>
					<l>Visszafutott, árnyékát is rettegve tekintvén.</l>
					<l>A csend, melyet az éj viadalma szegett meg, ezentúl</l>
					<l>Még iszonyúbb, mélyebb lön, mint mikor a nagy idő még</l>
					<l>El nem kezdődött, s a fő hatalomnak ölében</l>
					<l>Életerő nélkűl nyugodott a néma teremtés.</l>
					<l>A két tábornak nem volt nyugodalma azonban.</l>
					<l>Zúga szünet nélkűl a csillagos égnek alatta,</l>
					<l>És tüzeik versent csillogtak az égi tüzekkel.</l>
					<l>Áll fenn várában Alpár ura, néz le, s ezerszer</l>
					<l>Változik el gondos szive indúlatja: tünődik.</l>
					<l>Majd hűl, majd izzad, félelmét váltja haragja;</l>
					<l>Majd megalázódik, majd gőgösen érzi hatalmát.</l>
					<l>Ébren van, de az álommal vetekedve röpűlő</l>
					<l>Bágyadt gondolatok támadnak erőtlen eszében,</l>
					<l>S járva, pihenve fején leli szörnyű gondjai terhét.</l>
					<l>Fegyvert ölt most, és a nagy táborba lekészűl.</l>
					<l>Egyben elébe siet zokogó neje, fátyolos Íno,</l>
					<l>S szőke Melitta, kiket, mikor egy kikeletkori nappal</l>
					<l>Ossa hegyaljában szedtek koszorúba virágot,</l>
					<l>Szép Görögországból tiltott szerelemmel elorzott,</l>
					<l>S titkon ölelt, az anyák átkait gyönyörébe keverve.</l>
					<l>Most ezek eljöttek, s legelőbb szólt fátyolos Íno:</l>
					<l>„Merre Zalán, haj! merre sietsz, bús árva fejünket</l>
					<l>Mely szörnyű inségre hagyod hites esküid ellen?</l>
					<l>Vártalak, ah mert nélkűled nem is édes az álom,</l>
					<l>S most nem jősz te, miként ezelőtt vala jőni szokásod,</l>
					<l>Hogy keblemben elaltatnád nagy bűneim átkát,</l>
					<l>S képzelt boldoggá karodon ringatna szerelmed.</l>
					<l>Óh mi igen más szív voltál, mikor Ossa tövében</l>
					<l>Szűz lánytársammal leltél koszorúzva, s virágát</l>
					<l>Ifjúságunknak, te hitetlen, örökre kicsaltad.</l>
					<l>Akkor csábító szemeden szép szikra világolt,</l>
					<l>S ifjú ajkadon oly kedves vala hangja nem ösmert</l>
					<l>Honnodnak. Hitető, most mely csúfságra hagyandasz?</l>
					<l>Éjtszaka rejtve vagyunk, egyedűl elzárva naponnan.</l>
					<l>Csak te valál örömünk komor éjjeli csendes időben,</l>
					<l>Most fegyverbe sietsz, s ránk nincsen gondja szivednek.</l>
					<l>Ah hát, mig harcolsz, idegen kéz birjon-e minket?</l>
					<l>Vagy szabadulván is, hova a nagy földi világba</l>
					<l>Tisztesség nélkűl, nyomorúlt, hova menjek ezentúl?</l>
					<l>Jőj ki Zalán, oh jőj ki velünk e harci vidékről:</l>
					<l>Szolgád, és szeretőd, valamerre menendesz, utánad</l>
					<l>Lépdelek én, s el nem fárad kísérni szerelmem.</l>
					<l>Kedvez az éj, jer vissza Zalán, jer, veszni ne hagyj itt.</l>
					<l>Vagy várod, hogy bús fényét szemeimnek eloltsa</l>
					<l>Ön kezem, és ki setét éjben szívemnek alatta</l>
					<l>Fekszik, az is vesszen, nyomorúlt, a gyilkos anyával,</l>
					<l>És valamerre hajolsz, legyen átka, keserve fejednek?”</l>
					<l>Melyre Zalán szomorodva felelt, és közbe sohajta:</l>
					<l>„Most jősz hát te is, oh most jősz keseríteni, bús hölgy,</l>
					<l>Kit más szíveknél tüzesebben kedvele szívem?</l>
					<l>Most keserítesz-e? haj mért kellett arra vetődnöm,</l>
					<l>Mért kellett idegen földön szemeimbe ötölnöd,</l>
					<l>Hogy most könnyeidet lássam kebeledbe lehullni?</l>
					<l>De ne remegj, megmentelek én: ti előre lementek</l>
					<l>A Duna partjaihoz. Ha szaladnom kellene, ottan</l>
					<l>Fölfoglak titeket, s a nagy hullámos özönnel</l>
					<l>Kis sajkánk szaporán leröpűl Nándornak alája.”</l>
					<l>Ő ugyan így szólott, s megörűl vala fátyolos Íno.</l>
					<l>Szőke Melitta meg állt, mint ékes völgyi virágszál,</l>
					<l>Mely gyönyörű kebelét a csalfa melegre kitárta,</l>
					<l>S csakhamar a fagyos éj dere hullott gyenge fejére.</l>
					<l>Leng azután a langy szellő, fris harmat esik rá,</l>
					<l>S fürte fölött melegen tündöklik az ifju verőfény,</l>
					<l>De kebelét az már többé nem nyitja; hanem vész,</l>
					<l>S hervadt gyenge fejét vékony szárára lehajtja.</l>
					<l>Szőke Melitta imígy állott fejcsüggve Zalánnál,</l>
					<l>És halovány ajakát szomorún ily szókra nyitotta:</l>
					<l>„Bár inkább vennéd tőlem az élet unalmát,</l>
					<l>És vérző szivemet nyitná meg kardod acéla.</l>
					<l>Haj! nincs már örömem, nincs semmi reményem azóta,</l>
					<l>Hogy veled itt egyedűl elzárva gyalázatot élek.</l>
					<l>Majd mire kell jutnom, nem tudtam balgatag, akkor.</l>
					<l>Fennyen igérgetted, hogy drága szüléim ölébe</l>
					<l>Visszavezetsz, s aranyos szavaid vesztemre hitettek:</l>
					<l>Most buja véreddel megrontád lelkemet; eltűnt</l>
					<l>Szép ifjú napomat komor éji homályba vetetted,</l>
					<l>És megvetsz, ínségemnek hia hogy ne lehessen.</l>
					<l>Menj hát, bizvást menj, örvendtesd fátyolos Ínót,</l>
					<l>S hagyj engem csufságra; de majd megbüntet idővel,</l>
					<l>Melytől elragadál, honnom szent istene téged,</l>
					<l>S a sírból kikiált örömidre leányi szemérmem.”</l>
					<l>Igy szólván szomorún belső teremébe vonúla.</l>
					<l>Menne Zalán örömest, hogy vígasztalja; de Íno</l>
					<l>Lágy ölelésével megtartja, s kezére borulván,</l>
					<l>Féltékeny szavait sugdossa remegve fülébe.</l>
					<l>S már lágyulna Zalán; de felejteti gyenge szerelmét</l>
					<l>A népes tábor, mely zúg várának alatta,</l>
					<l>És mely ellenben csillámlik az éji tüzeknél.</l>
					<l>Most lezörög, mint egy kísértet, utána Preheszka,</l>
					<l>S a szálas Kornyik, fegyverhordója, sietnek.</l>
					<l>S csak kevesen bolgári közűl, kik elaljasodottan</l>
					<l>Véröket elhagyták idegenbe merűlni s fogyottúl</l>
					<l>Éltenek, úgy látszék, hogy kínos végöket érjék</l>
					<l>S a végét a népnek, mely elpártolva magától</l>
					<l>Ősi szokásait és nyelvét indúla feledni.</l>
					<l>Ő pedig, a fejedelmi Zalán, aggódva szivében</l>
					<l>Hű kísérőket rendel, kik gyorsan utazván,</l>
					<l>Éjtszaka hölgyeivel futnának el a hadi térről,</l>
					<l>S a Duna partjánál hírét várnák be, vagy őtet.</l>
					<l>Íno pedig keserű könnyekkel tölti meg arcát,</l>
					<l>S szőke Melittával nem egyenlő búban elindúl.</l>
					<l>Ekközben jeles áldozatot készíte Hadurnak</l>
					<l>A győztös tábor. Sík tér vala hagyva középett,</l>
					<l>Hol magasan lobogott a tűz halmos farakásból,</l>
					<l>És ropogó haragos szikrái az égbe röpültek.</l>
					<l>Jó távolságban, mint a délesti szivárvány,</l>
					<l>Mely az eget csoda színezetű boltjával elosztván</l>
					<l>A fagyos éjszaktól délig nyujtózva legörbűl,</l>
					<l>S szemtévesztve megáll zúgó nagy tengerek árján:</l>
					<l>Úgy állt félkereken, képpel fordulva tüzének,</l>
					<l>Alpár tája felől Árpád hadi népe nyugodtan.</l>
					<l>Szemközt, és közelebb a tűzhöz elődi vezérek,</l>
					<l>És bátor daliák álltak viadalmas erőben,</l>
					<l>Mind tisztelve Hadurt, mind hálát mondva Hadurnak.</l>
					<l>S most a fő táltos Kárel, magzatja Izárnak,</l>
					<l>Mellén gombokkal ragyogó köntösben előjött.</l>
					<l>Keskeny övét derekán aranyos csatjával akasztván,</l>
					<l>Hosszan alálógott zöld rojtos barna ruhája.</l>
					<l>Tarta pedig baltát, s nagy selleget ötvös ezüstből,</l>
					<l>És közelíte, miként közelít a nyúgati felhő</l>
					<l>Nap lesiettéhez, melytől a barna setétség</l>
					<l>Ritkúl bús közepén, s kiragyog szép széle körösleg:</l>
					<l>Úgy leszen itt kitünőbb a táltos termete, képe.</l>
					<l>Hosszú szakállával havas üstöke, bajsza fehérlik,</l>
					<l>És magasan kiderűl nagy homloka tiszta szemével.</l>
					<l>Csendes buzgóság izgatván lelke nyugalmát,</l>
					<l>Tiszta tekintettel dalt kezde magában; utána</l>
					<l>Titkos dal repesett a zengő táltosok ajkán.</l>
					<l>Most hátrább lépett, s szolgáltak társai, zúgó</l>
					<l>Csermelyi habzattal megtöltvén sellege öblét.</l>
					<l>Bükfa kupáikat is megtölték gyorsan utána.</l>
					<l>Zengve körűlállák azután a nagy tüzet, és azt</l>
					<l>Mind egyszerre, kupájokat is belehányva, megönték.</l>
					<l>S im valamint mikor a sok századok óta kevergő</l>
					<l>Forróság kitör öbleiből, és szikla-tetőjét</l>
					<l>Fölrúgván magasan szikrázik el a levegőben:</l>
					<l>Rettenetesb lánggal lobogott föl az éjjeli nagy tűz,</l>
					<l>És vereses ropogó szikrái magasbra kelének:</l>
					<l>Szerte világos az éj, de az álló néma hadaknak</l>
					<l>Tornyosodott árnyéka setét órjási hegyekként</l>
					<l>Messze lenyújtózik réműlt várára Zalánnak.</l>
					<l>De mi moraj támad, mi riad meg az éjszaki sarkon?</l>
					<l>Áldozatúl barmok voltak cövekekre kötözve,</l>
					<l>Gyenge juhok, s ökrök, s harcok paripái. Előttök</l>
					<l>Két őrző állott kezeit botjára nyugasztva:</l>
					<l>S im vastag kötelét dühösen rángatva letépvén</l>
					<l>Egy nagy igátlan ökör vészes rohanással elindúl.</l>
					<l>Mint naptól a hó, fénylettek szőrei testén,</l>
					<l>S vitte magas szarvát, ádázan előre szegezve.</l>
					<l>Ez legelőbb a két őrzőt kergette, s ki rája</l>
					<l>Bottal ütött bátrabb lévén, azt messze kivetve</l>
					<l>Megtapodá, dühösen földet hányt szarva hegyével,</l>
					<l>S bőge veszett torkát iszonyú hangokra feszítvén.</l>
					<l>És futa messze; de a seregek mindenhol előtte</l>
					<l>Álltanak, és ha közel szaladott, fegyverrel ijeszték.</l>
					<l>Visszakerűle tehát, és nagy fáradtan elálla</l>
					<l>A lobogó tűznél. Bámulva tekintgete itten.</l>
					<l>Véres nagy szemeit vadan a nézőkre mereszté,</l>
					<l>S álla magas fejjel, mint a havas éjszaki jégdomb.</l>
					<l>Megragadá szarvát tüstént a fő hadi táltos,</l>
					<l>S homloka nagy csontját megüté baltája fokával.</l>
					<l>Földre rogyott az erős állat messzére kinyujtván</l>
					<l>Lábait, és hosszú szarvát a földbe szegezvén.</l>
					<l>Ekkor imádságát igy kezdte Izár fia Kárel:</l>
					<l>„Nézz le Hadúr, csillag szemeiddel az ég közepéből,</l>
					<l>És ha mikor kedves vala néked az ilyen ajándék,</l>
					<l>Vedd kegyesen most ezt; adj honnt idegenbe futóknak.</l>
					<l>A barmok neked esnek el itt kezeinknek alatta,</l>
					<l>És neked ég lobogó lángunk. Hagyd, vesszenek úgy el</l>
					<l>Elleneink, valamint a viznek cseppjei vesznek</l>
					<l>A lángban, s valamint vasainkkal az áldozat elhull.</l>
					<l>Vesszenek el, s tűzzel, vassal ronthassuk el őket.”</l>
					<l>Égre tekintgetvén így szóla Izár fia Kárel,</l>
					<l>S a figyelő daliák mind megzendűltek utána.</l>
					<l>Rettenetes lett most az imádság hangja szavokkal.</l>
					<l>Szörnyű láng szemeik, mint egy bús üstökös, égtek,</l>
					<l>És hademésztő tűz csillog vala mindenik arcán.</l>
					<l>Igy könyörög komor anyjának, mikor érzi jövését,</l>
					<l>Barna fejét rázván a vad kölyök éhes oroszlán,</l>
					<l>Vagy sziklás fészekben ülő nagy sasfi, ha hallja</l>
					<l>Barnás felhőkből apját csattogva leszállni;</l>
					<l>Így könyörög nagy erőszakkal, s éhsége hevében</l>
					<l>Éles erős szemeit, s száját megnyitja visítva.</l>
					<l>Párducos Árpádnak csendes vala képe, s szemében</l>
					<l>Köny ragyogott, mint kék levelen szép reggeli harmat,</l>
					<l>Hangja pedig rettentőbb volt valamennyi szavánál,</l>
					<l>Oly nagy erővel jött érző fejedelmi szivéből.</l>
					<l>Még magasan lobogott a tűz nagy lángja Hadúrnak.</l>
					<l>Kardjaikat kivonák mostan valamennyi vezérek,</l>
					<l>S égre szegék, haragos hangon egyszerre kiáltván:</l>
					<l>„Vesszenek el! tűzzel, vassal ronthassuk el őket.”</l>
					<l>Ezt mikor a seregek hallák, buzdulva emelték</l>
					<l>Fegyveröket, földrendítő rivadással üvöltvén:</l>
					<l>„Vesszenek el! tűzzel, vassal ronthassuk el őket.”</l>
					<l>Nem ropog így a hegy, mikor éltes sziklatetőin</l>
					<l>Összeveszett viharok harcolnak durva szelekkel,</l>
					<l>S roskadozó szirtét feketés üregekbe lehányják.</l>
					<l>Vagy mikor a nyugvó tengerre zuhogva lecsapván</l>
					<l>A magas árbocokat kitörik csikorogva derékon,</l>
					<l>S tarka vitorlájú nászádokat összekevernek:</l>
					<l>Nincs ily szörnyü moraj, s rémítő hangos üvöltés.</l>
					<l>Hősei Alpárnak, meg nem réműltök-e, vagy kik</l>
					<l>Messze hazából ily tova jöttök halni, görög nép</l>
					<l>S harcos bolgárság, szivetek nem hűl-e meg erre?</l>
					<l>Mért dobog oly zajosan, hajatok mért borzad az égre?</l>
					<l>Oh bizony itt méltán támad félelmetek. Amely</l>
					<l>Éjszakról iszonyún harsog, nem gyáva kiáltás:</l>
					<l>Férfiak állanak ott, nagy romlást eskve reátok.</l>
				</lg>
				<p>Hatodik ének</p>
				<lg>
					<l>Barmaikat most sorra ölék a táltosok, és hogy</l>
					<l>A nagy igátlan ökört meg akarnák metszeni, gyorsan</l>
					<l>Lábra kel az, s a tűzláng szélén általugorván,</l>
					<l>Éktelenűl kormos bőrrel hamar elfut előlök.</l>
					<l>Űzik, ölő nyilat, és kopját lődöznek utána,</l>
					<l>Meg nem tarthatják: fut az egyre, kemény hasa bőrén,</l>
					<l>S hátában viszi a nyilakat, s tört kopja darabját.</l>
					<l>Most szabadon megyen, és vaktában előre bolyongván,</l>
					<l>A jövevény bolgár seregek közepébe vetődik.</l>
					<l>Sok vala már, ki nyilat, kardot készíte, gyanítván</l>
					<l>A nagy zajgásból, hogy baj támadhat, azonban</l>
					<l>Látván a szaladó barmot, nagy örömmel örűltek,</l>
					<l>És leverék tüstént víg tort készítve belőle.</l>
					<l>Haj! mi keserves lesz reggelre az étel ezeknek,</l>
					<l>Hány vagyon itt, ki ma tobzódik jó kedvvel utószor,</l>
					<l>Kit többé se velős csontok bele meg nem erősít</l>
					<l>A sírnak fenekén, se vidáman rája köszöntött</l>
					<l>Életadó bornak ragyogó szép nedve nem ébreszt.</l>
					<l>De térjünk ismét lobogó lángjához az Úrnak,</l>
					<l>Kit forró szívvel hadat űző sergek imádnak.</l>
					<l>A tüneményt látván sokan ott gyanakodva jövendő</l>
					<l>Rosszakat értének, s tévesztő csalfa szerencsét.</l>
					<l>Hozzájok szaporán így szóla Izár fia Kárel:</l>
					<l>„Mit rémültök ezen, hadat értő férfiak? Íme</l>
					<l>Mind leesének az áldozatok, csupa egy futa tűlünk,</l>
					<l>Éktelenűl az is, és sürüen vérezve nyilakkal.</l>
					<l>Meglássátok, az öldöklő viadalnak utána</l>
					<l>Csak kevesen fognak csúful menekedni futással;</l>
					<l>És azok is véres fejjel bágyadtan omolnak</l>
					<l>Réműlt hölgyeikhez; hogy azoknak nyögve mutassák,</l>
					<l>Mely iszonyú sebet ejt a fényes szittyai fegyver.”</l>
					<l>Így szólt, s a néphez szavait több társai vitték,</l>
					<l>S a zajgó seregek némulva lecsillapodának.</l>
					<l>Ekkoron a lakozást kezdék; de nem inga helyéből</l>
					<l>A tábor, se csoportba, se szét nem bomla; hanem gyors</l>
					<l>Férfiak öntöttek habozó bort bükfa kupákba,</l>
					<l>Sorra vivén étkekkel együtt a kész seregek közt.</l>
					<l>Körben erős daliák, s kacagányos harci vezérek</l>
					<l>Ültenek, és vígan lakozának az áldozatokból.</l>
					<l>Jól megelégedvén, buzdító harci beszéddel</l>
					<l>Váltogaták egymást, s dal verte az éjnek unalmát.</l>
					<l>Közre pedig legelőbb viadalmas Izár fia Kárel -</l>
					<l>Unszolván őt daliák, és harci vezérek -</l>
					<l>Jött rézzel ragyogó kobozát pendítve szavához.</l>
					<l>Hangos enyelgéssel játszott könnyű keze húrján,</l>
					<l>S messze kizengett ajkairól a kellemes ének.</l>
					<l>„Gyászos vagy, s szomorú, emléke az ősi időnek.</l>
					<l>Pusztító képpel leng rajtad az átkos enyészet,</l>
					<l>S vissza, letűntöd után, fájdalmak hangja süvöltöz.</l>
					<l>Haj! valahányszor az énekben zendűlve közelgetsz,</l>
					<l>Köny lepi a szemet, a későkori énekes arcát.</l>
					<l>Gyászos vagy, s szomorú, emléke az ősi időnek.”</l>
					<l>Igy kezdé: szavain szemfényei könnybe telének,</l>
					<l>Míndenik erre veté szemeit, s ő dalla tovább igy:</l>
					<l>„Mért örvendsz magadon ragyogó szépsége Csatárnak,</l>
					<l>Szűz Habilán? mért pártázod fiatalka fejednek</l>
					<l>Ékes arany szálát koszorúzott völgyi virággal,</l>
					<l>Fürteidet pedig a havazó vállakra bocsátván,</l>
					<l>Mintha sokáig örülhetnél, szellőnek ereszted?</l>
					<l>Ah viharok zúdulnak elő, s egymásra csatázván</l>
					<l>Elszórják örömed pártáit gyenge hajadról,</l>
					<l>Eltemetik napodat, s szemeidnek tiszta világát.</l>
					<l>Fogsz te örülni, de víg örömed tartása rövid lesz,</l>
					<l>Ah rövid, és elenyész, valamint a hajnali szép fény.</l>
					<l>Vagy mi moraj támad? Nem Bendeguc, aki közelget,</l>
					<l>A haragos kutigúr? Nem az ő, szép ifja Csabának,</l>
					<l>Bajnok Apor lovagol sebesen vágtatva keletről.</l>
					<l>A dobogó gyors mén büszkén hánykódik alatta:</l>
					<l>Fényes boglárok csillognak sárga fejéről;</l>
					<l>Kurta sörény veri tiszta nyakát, szél hordja sörényét.</l>
					<l>Ő pedig űl aranyos dárdát ingatva kezében,</l>
					<l>Mint zöld ág tetején reggel szép égi madár űl,</l>
					<l>Mely ott szárnyat emel ragyogó tollának örülvén.</l>
					<l>Igy közelít a hős: öröm, és szerelem van alakján,</l>
					<l>S messze előre ragyog vágyódó lelke szemével.”</l>
					<l>Jár ősz apjával Habilán sík puszta mezőben.</l>
					<l>Ott leli őket bajnok Apor, s leszökelve lováról,</l>
					<l>A lányhoz tüzesen pillantván, mond az atyának:</l>
					<l>„Ősz atya, régi vitéz, ha jeles volt híre Csabának,</l>
					<l>S ösmeretes nálad, fia jő most, vedd kegyelembe.</l>
					<l>Lányodat, a hajadon Habilánt add, hölgye lehessen.”</l>
					<l>Erre Csatár az előszűlt hős, így szóla viszontag:</l>
					<l>„Tőled is oh Habilán, szép gyermekem, elmaradok hát?</l>
					<l>Elmaradok, s veled itt elhágy vég dísze koromnak,</l>
					<l>El végső örömem!... De te vidd nagy hírü Csabának</l>
					<l>Hős fia, vidd haza őt nyugovó váradba; szeressed,</l>
					<l>Légy gondos mellette, s vitéz, mint híres apád volt,</l>
					<l>Hogy boldog legyen úgy a bajnokok anyja öledben.”</l>
					<l>Így az öreg, s első szerelemmel Apornak ölébe</l>
					<l>Hajlott szűz Habilán. Levevé pártája virágit.</l>
					<l>S bajnok Apornak adá; de közel vala szörnyü haraggal</l>
					<l>Bendeguc, a kutigúr, s most mint nagy üregbeli sárkány.</l>
					<l>Mely véres taraját magasan viszi barna fejével,</l>
					<l>Elfödi a napfényt, s rémítőn röpdös az égben,</l>
					<l>Körmei, s emberevő foga mérgesen összekocogván:</l>
					<l>„Úgy mene Bendeguc, a zengő csarnokba haraggal.”</l>
					<l>Most oda már örömed, szép fürtü leánya Csatárnak,</l>
					<l>Megszakad a vigaság, ijedelmek fellege száll le,</l>
					<l>S a zengő hajlék némúl a benne lakókkal.</l>
					<l>„Merted-e hát, így szól, - s a csarnok reszket alatta -</l>
					<l>Merted-e, gyáva fiú, megelőzni szerelmemet? Élted,</l>
					<l>S honni csekély híred, ha hatalmam akarja, kivesznek:</l>
					<l>Nem Csaba magzatját illetheti lánya Csatárnak,</l>
					<l>Hagyd nekem őt, s haragomtól félj, mely téged elejthet.”</l>
					<l>Igy szólván fenyegette Aport. S harc lenne közöttök,</l>
					<l>Rettenetes, melyen Habilánnak szíve szakadna.</l>
					<l>Nem tűrhette Csatár, bátran mene Bendeguc ellen;</l>
					<l>Megtartá haragos karját ily szókra fakadván:</l>
					<l>„Bendeguc, így vagy-e hős eleidhez tettre hasonló?</l>
					<l>Nem rémülsz az atyát végső örömében elölni,</l>
					<l>Hogy kisüvöltsön bús sirjából átka fejedre?</l>
					<l>Menj, kérd dús Emezát, vagy az ékes Bimba szerelmét</l>
					<l>Aki Meótisnál nagy földnek birja határit.</l>
					<l>Menj, te hatalmas vagy: kérj és nyersz hölgyet egyébütt.</l>
					<l>Hagyd itten Habilánt, én őt, kire vágya szerelme,</l>
					<l>Nagy Csaba magzatjának adom, szép bajnok Apornak.”</l>
					<l>Tisztelvén az öreg daliát elhallgata ekkor</l>
					<l>A kutigúr; de szivében még elvitte haragját.</l>
					<l>Jó szelek a morajos felhőt éjszakra csavarják,</l>
					<l>Zúgva, borongva megy az; de megáll végtére, s ijesztő</l>
					<l>Barna halálos kebléből elszórja sokáig</l>
					<l>Rejtett mennyköveit, s hegyek, erdők égnek alatta:</l>
					<l>Gyászos vagy, s szomorú, emléke az ősi időnek!</l>
					<l>Elmene már Habilán fiatal deli nője Apornak,</l>
					<l>S űl vala hősével Tanaisnak habjai mellett,</l>
					<l>Csínos fürtü fejét a hős vállára lehajtván.</l>
					<l>Csendes volt a víz, sok fény fürdik vala benne</l>
					<l>Gyenge sugárzattal, s szél nem fodrozta be színét.</l>
					<l>Elnémúlt mind a zajos élet hangja körűlök;</l>
					<l>Ünnepet ült a természet, nyugalomra bocsátván</l>
					<l>A viharok seregét, s az ölő villámi hatalmat,</l>
					<l>Kísértő denevér félt a tündökletes éjtől,</l>
					<l>S megmaradott üregén az irígylő sanda bagollyal.</l>
				</lg>
				<lg>
					<l>Ily díszes nyugalom közepett csak félig örülvén,</l>
					<l>Megszólal Habilán, és zeng szava kellemes ajkán:</l>
					<l>„Bajnoki szép férjem, kedves nekem a te vidéked,</l>
					<l>Ah de nagyon retteg Habilánnak szíve miattad.</l>
					<l>Vagy nem fegyvereket hallok csördűlni? mi barnúl</l>
					<l>Déli fenyérünkön? nem Bendeguc, aki közelget?</l>
					<l>Jőj, vígy el, szaporán, vígy el váradba s nyugassz meg.”</l>
					<l>Igy szólván mene férjével; de utánok eredvén</l>
					<l>A haragos kutigúr, mérgedve kiáltoz Apornak,</l>
					<l>Hogy hölgyestűl őt, ha nem áll meg, elejti nyilakkal,</l>
					<l>S melyet rejte, kivillámlik réz fegyvere szörnyen.</l>
					<l>Ekkor Apor, hova lenne? megáll, s hölgyére borultan:</l>
					<l>„Hölgyem, szép Habilán, mondá neki, veszni maradsz-e</l>
					<l>Itt velem, ah fuss el, küldj fegyvert csarnokaimból,</l>
					<l>Vidd haza csókomat, így, vidd el, majd elmegyek én is.”</l>
					<l>Menne; de a kutigúr kopját vete rája kegyetlen</l>
					<l>Markából, s mene, mint villám, a kopja hatalma.</l>
					<l>Kárt mégsem tehetett, a földben elálla rezegve.</l>
					<l>Onnan Apor kiragadta, s az öldöklőnek imígy szól:</l>
					<l>„Hős vagy-e vagy latrok vezetője, hogy így közelítesz</l>
					<l>Mint rabló fene vad? De ne bizzál, visszamegy e vas,</l>
					<l>És iszonyú dühödő fejedet megfúrja velődig.”</l>
					<l>Igy szólott, és visszaveté a somnyelü kopját.</l>
					<l>Bendeguc elkerülé; de serény katonája Kelendi</l>
					<l>Általa meghasadott fejjel láttára lefordúlt.</l>
					<l>Zúg, morog a kutigúr, karddal rohan ellenök... Indúlj,</l>
					<l>Indúlj szép Habilán, odalesz hős férjed, elejti</l>
					<l>Őt a vad kutigúr önnön várának előtte.</l>
					<l>Újra viaskodnak. Nincs fegyver Bajnok Apornál,</l>
					<l>Mégsem rettenik ő. Egy zordon szikladarabbal</l>
					<l>Rámegyen, és dombos mellét üti teljes erővel.</l>
					<l>Bendeguc itt megdöbbenik, és lélekzete fúlad,</l>
					<l>Nagy feje is lehajol; de körűl van népe, segíti.</l>
					<l>Eszmél újra, s az ellen jött, s katonáit ijesztő</l>
					<l>Hőst döfi, nagy kardját puha ágyékába merítvén.</l>
					<l>Indúlj szép Habilán, oda már hős férjed, elejté</l>
					<l>Őt a vad kutigúr önnön várának előtte.</l>
					<l>Indúl, haj! későn, a vadnak körme közé jut,</l>
					<l>S szörnyethal gyötrött lelkét fájdalma elölvén.</l>
					<l>Ott vész, s gyenge fejét vérző férjére lehajtja.</l>
					<l>Még ekkor nem húnyt le borongó napja Csatárnak.</l>
					<l>A viadal hírét hallá, s átkozta vivóját:</l>
					<l>„Mért rázzátok irígy szelek a fát, mely egyedűl áll?</l>
					<l>Gyenge virágai elhullnak fonnyadni tövéhez.</l>
					<l>Mért jőtök viharok, zöld ágat törni fejéről?</l>
					<l>Áll a bús törzsök. Keserűség nedvei mossák</l>
					<l>Vén gyökerét, hogy dísztelenűl fölkeljen az égbe.</l>
					<l>Óh Apor, óh Habilán, ti virágai voltatok a vén</l>
					<l>Törzsöknek. Hova hagytalak el, hova hagytatok engem?”</l>
					<l>Igy szólott csikorogva, s szavát elfogta keserve;</l>
					<l>De hallá fenn a hadak istene lelke siralmát,</l>
					<l>Csúfos harcáért megutálván Bendeguc éltét,</l>
					<l>Rajtaütött, s leveré haragos villáma tüzével.</l>
					<l>„Gyászos vagy, s szomorú, emléke az ősi időnek!”</l>
					<l>Végezi; bús fejöket mindnyájan földre sütötték,</l>
					<l>Árpád a győztös seregek fejedelme pedig szólt:</l>
					<l>„Éneked, óh Kárel, szomorú, gyötrelme szivünknek,</l>
					<l>Mert harag, és szerelem, ha határ nincs benne, keserves</l>
					<l>Romlással megyen a rövid élet napjain által.</l>
					<l>Mégis az elmúltról mindenkor kedves az ének,</l>
					<l>És örömest halljuk dalszóban az ősi hatalmat.</l>
					<l>Csak rokon a rokonok keblébe ne mártana gyilkot,</l>
					<l>Haj! csak véréhez soha senki ne lenne kegyetlen.</l>
					<l>Nemzetem! és késő unokák, amit mi szereztünk,</l>
					<l>S szerzendünk ezután, nem dönti-e porba, homályba,</l>
					<l>Egymás ellen ütött villongó kardotok éle?”</l>
					<l>Így szólt; s mindenik elnémúla vezéri szavára:</l>
					<l>Aggodalom tölté lelköknek harci haragját.</l>
					<l>Végre kiáltának némely hadi büszke vezérek:</l>
					<l>„Mondj te nekünk más dalt, kürtös Lehel, ősi hadakról,</l>
					<l>Győzödelem legyen éneked, és zengése örömzaj.”</l>
					<l>Ekkor előveszi szép kürtét Lehel, és belefúván</l>
					<l>Vékony hangot ereszt torkából, mely az üreglő</l>
					<l>Csontot megjárván harsány hatalommal ömöl ki,</l>
					<l>S változatos gyönyörű zengzettel játszik az éjben.</l>
					<l>Megszünik, és az erős ajakakról elveszi kürtét,</l>
					<l>S dalra fakadván, most így mondja csatáit Ügeknek:</l>
					<l>„Halljátok szavamat, daliák és harci vezérek!</l>
					<l>Bár azok is, kikkel földrázó harcokat űztünk,</l>
					<l>Hallhatnák azok is dalomat diadalmas Ügekről.</l>
					<l>Hol vagytok rohanó Hábor, deli termetü bátyám,</l>
					<l>Hol van hős Edömér, hol kellemes ifju Laborcán,</l>
					<l>S a nyilazó Tarcal kezeit mely álom emészti?</l>
					<l>Ah, mint máskor, ezek többé nem hallanak engem:</l>
					<l>Némán a szomorú holdnál leterűlve feküsznek,</l>
					<l>S vérök az öldöklő harcok mezejében özönlik.</l>
					<l>Nem hallhatnak már, de dicsőség, s fény lepi őket,</l>
					<l>S száguldó paripák telepítik elébe Hadurnak,</l>
					<l>Hol diadalmasan űl nagy fellegen a magas árnyék.</l>
					<l>Mégis erős megválni nagyon; de csatáit Ügeknek</l>
					<l>Halljátok figyelő daliák, és harci vezérek!”</l>
					<l>Honn! besötétedik a te eged, porfelleg omol rá;</l>
					<l>Ellenséges erő közelít, fene népe Huronnak,</l>
					<l>Barna Huron legelől, mint örmény bojtos oroszlán,</l>
					<l>És rengő sisakú fia, délceg Uláma rohannak.</l>
					<l>Mért rendűlsz veszedelmeiden nagy honnja Ügeknek?</l>
					<l>Még neked állnod kell, oh mért rendűlsz meg alattok,</l>
					<l>Bajnokaid nem gyáva fiúk, nem gyenge galambok!</l>
					<l>Kél Ügek, a véres kardot hordozza Kevergő.</l>
					<l>Csattog az összehivó pajzsok hangos reze, buzgány,</l>
					<l>Dárda, tegez, kardok csördülnek, s összeverődik</l>
					<l>Száguldó lovakon a döntő szittya magyarság.</l>
					<l>Kél Ügek, és zajogó seregek villognak előtte.</l>
					<l>Rajta! kiált, s az egész tábor földrázva megindúl,</l>
					<l>És csattogva süvöltve csap a két nagy sereg össze.</l>
					<l>Igy vínak hegyi fergetegek magas erdei fával,</l>
					<l>Vissza imígy harcol nagy szálfa szeleknek urára,</l>
					<l>Hogy moraj indúl, és döbbentő szörnyü csikorgás.</l>
					<l>Itt is összeütött fegyver, fene harci süvöltés,</l>
					<l>A nyihogó paripák rettentő zajba verődnek.</l>
					<l>Vas karral bátor daliák egymásra rohanván,</l>
					<l>Kopja röpűl, s gyors nyíl, a vívók szörnyű halála.</l>
					<l>Döng, recseg a pajzs, és kelevézek törnek el élén.</l>
					<l>Vértek, s a tarajos sisakok rongyokra bomolnak,</l>
					<l>S véres kalpagokat tipor a ló ronda fövényben.</l>
					<l>Bátor Ügek viszi öldöklő nagy kardja hatalmát,</l>
					<l>Nincs, ki megállja szemét, s hademésztő karja csapásit.</l>
					<l>Csak te vitéz ifjú, gőgös magzatja Huronnak,</l>
					<l>Csak te rohansz neki biztodban; de halálos ütéssel</l>
					<l>Téged Ügek lever a lóról nemződnek elébe,</l>
					<l>S porba kevert ajakad panaszos hangokra csukódik.</l>
					<l>Ott nem késik Ügek, viszi harcos lelke haragját.</l>
					<l>És testes Remilint, ki reá nagy bottal irányzott,</l>
					<l>Gyorsan agyon vágván, velejét kardjával elosztá.</l>
					<l>Őt azalatt dühödött hangon szólítja Huron, s jő</l>
					<l>Kétélű dárdával elő, mint éjszaki csillag,</l>
					<l>Mely haragos szikrákat hány, s fut az égen ijesztve.</l>
					<l>Úgy jöve, s a sereget szörnyű rohanása megosztván,</l>
					<l>Bátor Ügekre csapott, s derekát megütötte keményen,</l>
					<l>És behatott az ütés a hősnek harci vas üngén:</l>
					<l>Réz öve tartá meg, behajolván a nagy erőtől.</l>
					<l>Őt Ügek, a dobogó paripán meg’ helyre verődvén,</l>
					<l>Visszanyomá, dárdája nyelét elvágva vasával.</l>
					<l>Hátratekint azalatt, s mint látja, körül vala véve,</l>
					<l>Népe kemény harccal harcától messze szakadván.</l>
					<l>Hagyja Huront, és visszakiált, és visszaügyekszik.</l>
					<l>Utját állnák itt; de zörögve lehullnak előtte,</l>
					<l>Mint a sárga levél szélnek futtára mozog, s hull.</l>
					<l>Bajnoki közt van már, s rettentőbb harcokat indít,</l>
					<l>Hajtja Huront fene népével, s öldökli, zavarja.</l>
					<l>Barna Huron megfordúlt most, mint hirtelen árviz,</l>
					<l>Megragadá nagy Ügek lova fékét, s mellire tartván</l>
					<l>Széles erős pajzsát, így szóla „megállj Ügek, a nép</l>
					<l>Veszve ne szenvedjen, harcoljunk ketten ügyünkben.”</l>
					<l>Igy szólott; horkanva megállt nagy Ügek lova s a két</l>
					<l>Hős megverte rezes pajzsát, és inte hadának.</l>
					<l>Mint mikor a tündér lecsap a tengerbe kezével,</l>
					<l>Ott az eget vívó hullám két részre kitérvén,</l>
					<l>Tiszta verőfénytől ragyogó vízoszlopok állnak,</l>
					<l>Ő pedig a száraz tenger fenekére lerándúl,</l>
					<l>S a kibukó szörnyet buzogánnyal verdesi, rontja:</l>
					<l>A két had fénylő fegyverben imígyen elállott,</l>
					<l>És iszonyú képpel közepett egymásra rohant a</l>
					<l>Két fejedelmi vitéz. Legelőbb Huron ére Ügekhez,</l>
					<l>S vállon üté, s paripája nyakát megvágta keményen.</l>
					<l>Bátor Ügek vállán a párduc nyomban eloszlik,</l>
					<l>Vérzik válla, süvöltéssel paripája megugrik.</l>
					<l>De nagy erővel visszacsap ő, megdönti Huronnak</l>
					<l>Sárga lovát, vele barna Huront megsujtja, hogy eldől;</l>
					<l>Hagyja lovát ő is, mely már meghajla nyakával.</l>
					<l>Addig erős lábbal fölkél Huron, újra csatát kezd</l>
					<l>A megrendített sisakot leszorítva fejére.</l>
					<l>Most gyalog ütköznek, szikrázó kardjaik élén</l>
					<l>Harci veszély reszket, s a enyészet szörnyü hatalma.</l>
					<l>Vág Ügek, ellent hány dühödő Huron, és valahányszor</l>
					<l>Űzi az, annyiszor ő nagy erővel visszaszorítja.</l>
					<l>Vérzenek, és a vér tapodó lábaikra lecsordúl.</l>
					<l>Most Ügek elszántan, hogy győz, vagy halva terűl el,</l>
					<l>Gyorsan odább ugrik, s jobbját megkapja Huronnak,</l>
					<l>S markából kitekert kardját a földre hajítván</l>
					<l>Mondja: „Huron hátrálj, megalázott téged Ügek ma.”</l>
					<l>„Engem-e? halj meg előbb, mint ezt mondhassad!” imígy zúg</l>
					<l>A bőszűlt, s véres kezeit nagy Ügekre kinyújtja.</l>
					<l>Harmadszor rohan a két hős egymásra haraggal.</l>
					<l>Porzik lábok alatt a föld, csikorogva forognak</l>
					<l>Karjaik, és széles mellök dobbanva üt össze,</l>
					<l>Gyengűl végre Huron, nagy Ügek töri, nyomja kezével.</l>
					<l>Folyt a sík közepén Álom kis csermelye délről,</l>
					<l>S teljesen eltölté szűk medrét szőke vizével,</l>
					<l>Abba merűlt fél lábával Huron, és veszedelmét</l>
					<l>Lelte, erőt vesztvén gonosz állásával; azonban</l>
					<l>Jőne segítő nép; de Ügek hada visszaijeszti.</l>
					<l>Barna Huron leesett Álom patakába, szorongó</l>
					<l>Oldala, s hátrafeszűlt derekának csontja ropogván.</l>
					<l>A két hős Álom medrét roppanva betölté.</l>
					<l>Tajtékozva kitért nagy földet elöntve vizével</l>
					<l>A dagadó csermely; de kikelt Ügek onnan azonnal,</l>
					<l>S barna Huront fúladva hagyá bús népe kezére.</l>
					<l>Igy dallá az apák harcát Lehel: őt komoly arccal</l>
					<l>Hallák a daliák, és buzgó lelki gyönyörrel;</l>
					<l>Szíveiket pedig a seregek rivadása betölté,</l>
					<l>S megmozdúlt iszonyú kezeikben az emberölő vas.</l>
					<l>Párducos Árpádot fellengző képzet emelte,</l>
					<l>S dallá lett ajkán a szittyai szózatok árja:</l>
					<l>Szólt pedig így, s közelebb tolakodtak az ütközet értők:</l>
					<l>„Rendűletlen atyák! mely szó lehet aki fölérje</l>
					<l>Bajnoki lelketeket, s karotok diadalmi hatalmát?</l>
					<l>Döntő vállaitok megnyomnák a vasak és a</l>
					<l>Megszakadó sziklák rohanását, könnyü nyilakkal</l>
					<l>A szélvészt megelőznétek, s a záporok árját.</l>
					<l>Mégis hol vagytok? szemetek hadi fénye hová húnyt?</l>
					<l>Ősz fejetek haj! porba merűlt, s csüggedve lehajlott</l>
					<l>Bajvívó karotok. Pedig így kell veszni nekünk is;</l>
					<l>Ott, hol Ügek, deli Álmos atyám, hol ezernyi leventék,</l>
					<l>S nemzetölő Etelének erős vas karja nyugosznak,</l>
					<l>Nyitva van ott a visszahivó föld gyomra nekünk is.</l>
					<l>Mert isten keze van rajtunk. Ez akarja, s ropogva</l>
					<l>Megrendűl a sziklafenék a föld közepében,</l>
					<l>És vele megrendűl az egész nagy földi kerekség.</l>
					<l>Ez pillant, s a tengereket kifogyasztja szemével,</l>
					<l>Új forrást indít, s abból harsogva lezúgnak</l>
					<l>Országos folyamok, tengerré gyűl az özönviz,</l>
					<l>És hulláma eget verdes: nincs földi határa.</l>
					<l>Ő int, s a rohanó daliának karja hanyatlik.</l>
					<l>Jő szele, s száz ezerek lelkét viszi, hozza magával.</l>
					<l>Mégis az ordító zivatart ha ereszti, s utána</l>
					<l>A feketűlt sziklát csikorogva kirázza tövéből,</l>
					<l>A daliák neve ott nem vész: azt hordja magával</l>
					<l>A zivatar, s hegyek és völgyek zendűlnek utána.</l>
					<l>Sőt ha hegy és völgy elsűlyed mélységes üregbe,</l>
					<l>Akkor is ékes egén a hős szép csillaga fénylik.</l>
					<l>Oh hát kísérj el hadi bátorsága szivemnek,</l>
					<l>Kísérj el, valamerre megyek, valamerre csatázok,</l>
					<l>Hogy mikoron fejem a megemésztő porba lehajlik,</l>
					<l>Mondhassák: fia Álmosnak, unokája Ügeknek,</l>
					<l>Itt nyugszik sok harca után a párducos Árpád,</l>
					<l>A honnért küzdő seregek fejedelmi vezére.”</l>
					<l>Végezi. Elszántan, s némán állottak előtte</l>
					<l>A daliák, minden csep vérök harcra hevűle,</l>
					<l>S bátor, emelt fejeik iszonyún Alpárra hajoltak.</l>
					<l>Bujdosik ekközben megtévedt lánya Hubának.</l>
					<l>Őt mikor a hidat átkelvén megcsúszna, levitték</l>
					<l>A csendes Bodrog hullámai, partra vetődvén</l>
					<l>Ott nyugodott egyedűl. Közelíte dühödten azonban</l>
					<l>A vad póri csoport; de sürün nőtt zsenge füzekkel</l>
					<l>A remegő lánykát Bodrognak partja befödte.</l>
					<l>Mentve maradt, s mikor észrevevé távozni veszélyét,</l>
					<l>Merre hivé apját bujdosni, serényen iramlék.</l>
					<l>Nem tett zajt sehol is, félvén az előbbi veszélytől,</l>
					<l>Nem zengette nevét; hanem eltelt szíve sohajtván,</l>
					<l>Sírva kereste nyomát, és könnye az útra lehullott.</l>
					<l>Végre közel jut egy erdőhöz, hol szálas iharfák,</l>
					<l>S illatozó hársak sűrűn állottak előtte.</l>
					<l>Itt borzadva megáll, betekint a barna homályba,</l>
					<l>S visszaijed; de csaló lágy zengzet tartja figyelmét,</l>
					<l>S lassu moraj terjed, valamintha beszédes ajaknak</l>
					<l>Hangjai volnának. Néz, és ösvényt lel az erdőn,</l>
					<l>S megy remegő kis lábaival puha földre tapodván.</l>
					<l>Messze haladt; de az álösvény elhagyta, s azontúl</l>
					<l>Úgy bolygott, mint a csábító hang nesze csalta.</l>
					<l>Mentében tövisek szaggatták könnyű ruháját,</l>
					<l>S szőke haját, mely fodraival vállára leomlott,</l>
					<l>A lehajolt ágak bekeríték vad koszorúval.</l>
					<l>Rettentőbb lett a hang is, közeledve fülének,</l>
					<l>Saskeselyűk víjjogtak alá vén sziklatetőre,</l>
					<l>És csattogva levergődvén, a fészkes üregben</l>
					<l>Nagy zajgások után haragos szerelemmel elültek.</l>
					<l>Megmordúlt a mély barlangok gyomra, s az erdőn</l>
					<l>Lengő gyenge szelek zúgó szárnyakra kelének.</l>
					<l>Itt a rengeteg, ott vad szikla vetődik elébe,</l>
					<l>S fenn, hogy lássa baját, száz csillag fénye világít;</l>
					<l>Ő pedig a futamó rémek közt védtelen állván,</l>
					<l>Ily panaszos szózatra fakad, s fagyos ajki remegnek:</l>
					<l>„Ah hova csaltál el, mely most rémítesz, ölő hang?</l>
					<l>Hol van atyám, hol testvérim, játéki szivemnek,</l>
					<l>S hol vagyok én nyomorúlt? Itt a bús rengeteg, ott a</l>
					<l>Kormos agyú sziklák, rettentőn kelnek előmbe,</l>
					<l>S futamó rémek, s fene körmű állati csordák.</l>
					<l>Istene hősömnek! hova hagysz ily ótalan engem?”</l>
					<l>Igy szólván, a földre rogyott, s szeme ködbe borúla.</l>
					<l>Veszni jövél-e szerencsétlen, körmébe az éhes</l>
					<l>Medvéknek, s étkűl a bolygó rókafiaknak?</l>
					<l>Tiszta kökény szemedet hollók vájják-e, fehérlő</l>
					<l>Ékes tagjaidon férgek lakozása leend-e?</l>
					<l>Nem, téged soha sem hágy el, ha nyomorgat is egyszer,</l>
					<l>Istene hősödnek... Ím száll a mennyei nemtő,</l>
					<l>Egy tündér gyermek, védnek küldetve Hadurtól.</l>
					<l>Ezt hős Zongortól nemzette világtalan Olna,</l>
					<l>És bajjal nevelé. Tündérek jártak előtte,</l>
					<l>Gyenge szülötte körűl, s körülötte susogva röpösvén.</l>
					<l>Végre baját látván, forrásos Orozda hegyénél</l>
					<l>Mélyen elaltatták, s a gyermeket égig emelték,</l>
					<l>Ott hogy erősödjék, adták a Szellem anyának.</l>
					<l>Az mihelyest látá, hogy erőt ada gyenge szivébe,</l>
					<l>Mely, mint embereké, testéből el ne röpüljön,</l>
					<l>És az időkön uralkodjék. Szép gyermeke így nőtt,</l>
					<l>S titkos kedvéből legelőbb is az isteni helyről</l>
					<l>Földre tekintgetvén gyakran lemosolyga, s leszálla.</l>
					<l>Égi szelíd arcán csábító földi vonások</l>
					<l>Változtak, s érzés látszott gerjedni szemében.</l>
					<l>Most is az ájuló lánykát sajnálva, megindult.</l>
					<l>A hadak istene őt bátorrá tette nyilával,</l>
					<l>S könnyü galambszárnyát vete két karjára segédűl.</l>
					<l>Itt hogy az ékes lányt látá elhagyva heverni,</l>
					<l>A morgó vadakat csendessé tette nyilával,</l>
					<l>S hangos ezüstíját suhogó hársgalyra akasztván,</l>
					<l>Hogy lassan zúgjon, meghagyta az éjjeli szélnek;</l>
					<l>Tüstént lassúdott a szélzajos éjjeli zúgás.</l>
					<l>Ő pedig a bágyadt lánykát álomba merítvén,</l>
					<l>Gyermeki karjaival lágyan ringatva kivitte,</l>
					<l>S egy patakér mellé letevé puha völgyi füvekre.</l>
					<l>Ott lemosá deli tagjairól sebe szennye homályát.</l>
					<l>Eltüneté sebeit, s könnyített szíve szorultán.</l>
					<l>Szép haja fodrait is könnyű tündéri kezével</l>
					<l>Összeszedé, s lassan dobogó mellére bocsátá.</l>
					<l>Megtépett lelkét gyengén szőtt égi ruhával</l>
					<l>Váltva, sugár derekát lekötötte tulajdon övével,</l>
					<l>Melyen gyenge szivárványként sokszínü huzások</l>
					<l>Látszottak, s szélről hajnal szép színe piroslott.</l>
					<l>S még nem kelté föl; hanem a hűs csillagi fénynél</l>
					<l>Csendesen a nyugovó lánynak melléje borulván,</l>
					<l>Szép haja fordraival, s ragyogó karjával enyelgett,</l>
					<l>S ártatlan csókkal meghinté ajkait, arcát.</l>
					<l>Már ekkor keleten kiderűlt a hajnali szépség.</l>
					<l>Atyja helyett most a vágyódó délszaki tündér</l>
					<l>Jött új fényben elő. Nem volt ily ékes az első</l>
					<l>Leggyönyörűbb hajnal. Mint a sós tengeri tajték,</l>
					<l>Válla, s emelt nyaka, s lábának teli szára fehérlett;</l>
					<l>Bájlólag lesimult egyebütt deli teste ruhája,</l>
					<l>S tiszta szivárvány kelt karcsú derekának övére.</l>
					<l>Lába setét dombon nyugodott, feje égen ötölt fel.</l>
					<l>Tündöklőbb lévén, mint máskor, fodra hajának,</l>
					<l>S bánatos orcáján fiatal szépsége ragyogván,</l>
					<l>Igy kele, s rá az egész természet képe mosolygott.</l>
					<l>Felleg nem látszott, szélvész nem zúga az égen.</l>
					<l>Ő kinyitotta piros kebelét, s vágyódva sohajtott,</l>
					<l>S szellőként mene szét tüstént a gyenge sohajtás.</l>
					<l>Megnyílt szép szeme, és szerelemmel néze le, nyomban</l>
					<l>A nyugovó földön minden fű szála megindúlt,</l>
					<l>S hozzá hajladozott falevél, és gyenge virágszál.</l>
					<l>Ez, mikor itt epedő szemmel letekinte, Hubának</l>
					<l>Lányát, a gyönyörű Hajnát meglátta, s szivében</l>
					<l>Fölgyúladt hevesebb lángokkal előbbi szerelme;</l>
					<l>Nyugtalanúl igy szólt, s a föld hallotta beszédét:</l>
					<l>„Vesszen-e hát a kedves alak, kit szívem ohajtoz?</l>
					<l>Vesszen-e, s e bús szem békével lássa halálát?</l>
					<l>Ah nem, előbb örök életemet átokba merítem,</l>
					<l>Mint szép tagjain a vadakat marconglani lássam.</l>
					<l>Meg kell mentenem őt, vagy már ha lehúnya örökre,</l>
					<l>Eltemetem, s gyászos sírjánál ülve kesergek,</l>
					<l>És besötétítem vesztén a földi világot.”</l>
					<l>Igy szólván, szép orcáját felhőbe borítá,</l>
					<l>S veszni lejött szomorú felhőkön az égnek öléből.</l>
					<l>Tüstént a nagy eget befogá sürü barna setétség,</l>
					<l>Éj lőn másodszor, s a rémek visszatünének;</l>
					<l>Ő pedig a földön vala már, s meglátva Hadúrnak</l>
					<l>Hangos ezüstíját a zúgó hajlatos ágon,</l>
					<l>Elrettent, de utóbb levevé, s lelkében azonnal</l>
					<l>Biztos erőt érzett. Igy ment tova, s völgyi mezőben</l>
					<l>Lelte az alvó lányt, s az enyelgő gyermeket. Itten</l>
					<l>Elrejté az ezüstíját, s így monda szelíden:</l>
					<l>„Jaj hol jársz egyedül kedves kis mennyei nemtő?</l>
					<l>Itt neked a földön veszedelmes késni sokáig,</l>
					<l>Menj el szép gyermek, menj most haza Szellem anyádhoz.”</l>
					<l>A játszó gyermek rémülten visszatekintett,</l>
					<l>S rajta szemeit megnyugtatván, így monda viszontag:</l>
					<l>„Ah ki van itt? tündér ifjú, mi hozott ide téged?</l>
					<l>Nemde te a Hajnal fia vagy? Hogy az égen utaztál,</l>
					<l>Egykor anyám mutatott, s mondá, hogy déli hazádban</l>
					<l>Roppant hajlékban lakozol, s szomorú vagy örökké.</l>
					<l>Most már ösmerlek; de te tündér kellemes ifjú</l>
					<l>Hasztalanúl bíztatsz haza mennem Szellem anyámhoz.</l>
					<l>Ő neki rám többé nincs gondja. Hadúr maga küldött</l>
					<l>E szüzet őröznöm, s nagy erőt ada hangos ivével.”</l>
					<l>Erre felelt szaporán a vágyó délszaki tündér.</l>
					<l>„Mégis igen kérlek, szép gyermek, menj el anyádhoz.</l>
					<l>A szűznek majd én gondját viselem ma helyetted;</l>
					<l>Menj szaporán, míg kérek, utóbb is erőmmel elűzlek.”</l>
					<l>Melyre viszontag imígy szólott a mennyei nemtő:</l>
					<l>„Jól tudom én, hogy erősebb vagy; de te engem elűzni</l>
					<l>Mégsem fogsz, ha Hadúr íját kezeimbe szorítom.</l>
					<l>Hagyj el azért, szép álmából ne ijeszd föl az alvót.”</l>
					<l>Igy szólván ölelé még inkább a deli lánykát.</l>
					<l>Nem szenvedte ezen látást a délszaki tündér,</l>
					<l>Megragadá gyengén, s a híg levegőbe röpíté.</l>
					<l>Itt a kis tündér fenyegetve megálla, s legottan</l>
					<l>Lombjaihoz sietett leragadni az isteni kézíjt,</l>
					<l>Nem lelvén pedig ott szomorúan visszakerűle,</l>
					<l>S szóla siránkozván, s kérvén a délszaki tündért:</l>
					<l>„Ah ne neheztelj rám, többé nem bántalak én már;</l>
					<l>Add ide íjamat, és megtérek azonnal anyámhoz.”</l>
					<l>Igy könyörög vala, melyre amaz könyörűle, felelvén:</l>
					<l>„Látd-e szegény gyermek, most mily siralomra jutottál.</l>
					<l>Visszaadom nyiladat; de te tüstént menj el anyádhoz,</l>
					<l>S eskve fogadd, hogy fegyveresen nem bántasz ezentúl.”</l>
					<l>Erre nagyon szomorodva felelt a mennyei nemtő:</l>
					<l>„Ah oly csalfának gondolsz-e kegyetlen eszeddel?</l>
					<l>Nem tudok én eskünni; hanem hidd: innen azonnal</l>
					<l>Távozom, és tőled megtérek Szellem anyámhoz.”</l>
					<l>Ekkor visszaadá íját a délszaki tündér.</l>
					<l>A nemtő megörült, köszöné, s megölelte barátját,</l>
					<l>S csattogván kézíja, s fehér kis szárnya suhogván,</l>
					<l>Visszaröpült szép anyjához magas égi lakába.</l>
					<l>A Hajnal deli gyermeke most egyedűl vala. Gyengén</l>
					<l>Áltölelé Hajnát, és a gonosz álmot elűzvén,</l>
					<l>Csókjai közt fölemelte fejét. Fölserkene Hajna,</l>
					<l>Hosszu sohajtással kinyitá szép bíboros ajkát,</l>
					<l>És szemeit. Halovány arcán a gyenge pirosság</l>
					<l>Ismét elterjedt, s szabadabban vert szive, keblén.</l>
					<l>Kétes csillagi fény rezgett a barna homályban,</l>
					<l>Ő bámulva körülnézett, és csendesen így szólt:</l>
					<l>„Hol vagyok? Ah mely csalfa világ árad le szemembe?</l>
					<l>A gonosz álomból ki segített? mely kar ölelget,</l>
					<l>Ah mely tűzajak ez? nyomorú mely ügyre jutottam?”</l>
					<l>Monda, s kifejlett a tündér istennek öléből.</l>
					<l>Az tisztább fénnyel ragyogott most, s nyájasan ülvén</l>
					<l>A remegő lánnyal szemközt, szerelemmel utósó</l>
					<l>Ékeit összeszedé, s így szólt kegyes édes ajakkal:</l>
					<l>„Lányka! hogy életedet láttam sűlyedni veszélybe,</l>
					<l>Hajnali fényemet a magas égen ködbe borítván,</l>
					<l>Mentségedre jövék; de ne rettegj, ajkamon e tűz</l>
					<l>Végső lesz, s többé álmodhoz nem jövök én már;</l>
					<l>Csak most légy kegyesebb, légy hajlóbb, lányka, szivemhez;</l>
					<l>A szép föld színén add boldog végemet érnem,</l>
					<l>Haj! mert nem sok időre kiveszt törvénye Hadurnak.”</l>
					<l>Monda, szelíd balját a szűz vállára bocsátván.</l>
					<l>Csókja elől amaz akkoron is meghajla fejével,</l>
					<l>S visszafelelt érző, s fájdalmas szíve hevéből:</l>
					<l>„Vedd tüzes ajkaidat, vedd, ah vedd vissza: nagyon forr</l>
					<l>Arcomon a szerelem csábító csókja, s kezedben</l>
					<l>Szép fiatalságom gyengéd koszorúja lehervad.</l>
					<l>Hagyj el szép tündér, hagyj engem veszni vadak közt,</l>
					<l>Ah vagy az éj rémét hozd ismét vissza szememre,</l>
					<l>S mélyen az ingó föld sziklás gyomrába temess el,</l>
					<l>Hogy mikor a napnak kiderűlend fénye, ne lásson,</l>
					<l>S hősöm, atyám, és jobb nemzési ne lássanak engem;</l>
					<l>Mert besötétednek szemeim, láttokra, s ha hősöm</l>
					<l>Rám veti tiszta szemét, hamuvá ég bennem az élet.”</l>
					<l>Igy szólván beborúlt szemeit siralomnak ereszté,</l>
					<l>S szép feje a ragyogó tündér vállára hanyatlott.</l>
					<l>A Hajnal deli gyermeke most érezve mulását,</l>
					<l>Csüggő karjaival Hajnát még egyszer ölelte,</l>
					<l>Romlandó ajakán ily végső szózat ömölvén:</l>
					<l>„Lányka ne sírj, létem végét ne zavarja siralmad,</l>
					<l>Lányka ne sírj, többé nem készt bánatra szerelmem.</l>
					<l>Látom, az embernek kedvesb a földi halandó,</l>
					<l>Mintsem öröklétű; de ma engem az isteni végzés</l>
					<l>Megront végképen, s elveszt vas karja Hadurnak.</l>
					<l>Halljad, az ég és föld mint harsog vissza szavától:</l>
					<l>Engem hí, hogy még nem oszolt el az éjjel egéről.</l>
					<l>Engem ijeszt, és már gyengűlök minden inamban.</l>
					<l>Mégis előbb, mintsem megemésztene szörnyü haragja,</l>
					<l>Mentve leszesz, meglátod atyád, meg bajnokod arcát,</l>
					<l>Hogy mikoron boldog szerelemmel nyugszol ölében,</l>
					<l>Mondjad: az álmodozó tündér így kére szerelmet,</l>
					<l>S elvesze nem nyervén, s megválta kegyelmesen engem.”</l>
					<l>Ezt mondván sípjába lehelt az erőtlen ajakkal,</l>
					<l>És egy aranyszálat nyújtott a lánynak öröklő</l>
					<l>Emlékűl haja fodraiból, nyujtotta lehulló</l>
					<l>Gyenge kezét, s eloszolt, a híg levegőbe vegyülvén.</l>
					<l>Tagjait a ragyogó napnak szikrái föloldák,</l>
					<l>S a menny kékes ölén hinték el, mint tavi párát.</l>
					<l>Mert meglátva Hadúr, hogy késik az éji sötétség,</l>
					<l>A Hajnalt haragos szájjal rivadozva kiáltá.</l>
					<l>Jött a bús Hajnal; de tekintete nem vala fénylő.</l>
					<l>Csillagi fényt nézett; de fián vala dísze, hatalma,</l>
					<l>Az pedig a földön végső vesztére mulatván,</l>
					<l>Nem jöve, s atyjának nem adá meg csillagi fényét.</l>
					<l>Most már harmadszor dörrent meg az isteni szózat</l>
					<l>S tündöklő képpel föltünt a tiszta verőfény.</l>
					<l>Igy vesze lángjainál a vétkes délszaki tündér.</l>
					<l>Mint a reggeli hold, látszott még gyenge világa</l>
					<l>Bánatos arcának, s dél táján üstöki fényként</l>
					<l>Ékes arany haja terjedezett; deli tagjai szerte,</l>
					<l>Mint vékony köd, emelkedtek fel az égi szelekkel.</l>
					<l>Anyja, az Álommal testvér, a fátyolos Éjjel,</l>
					<l>Hogy megtudta szerencsétlen fia kínos elestét,</l>
					<l>Bús komor orcáját mélyebben födte homállyal.</l>
					<l>Sírva leszállt hajait tépvén a föld közepébe,</l>
					<l>Ott nyöge: rajta nehéz bércek sziklái feküdtek,</l>
					<l>S zúga fölötte szelek fúttán a tengerek árja;</l>
					<l>Ő pedig egyre nyögött, s keseregve nevezte szülöttét.</l>
					<l>Könnyeivel fölforrt a zúgó tengerek árja,</l>
					<l>Megrendűlt iszonyú fájdalmán a hegyek orma,</l>
					<l>S a mereven sziklák vas szálai megrepedeztek.</l>
					<l>Későbben, hogy erőt vesztő fájdalma megenyhűlt,</l>
					<l>Göncöl szép szekerén elment bujdosni fiáért,</l>
					<l>S a ragyogó egeket megjárta, gyakorta sohajtván.</l>
					<l>Volt, hol az ősz vizes országát bús fellegek őrzik;</l>
					<l>A forró nyárnak heveit kikereste; megállt az</l>
					<l>Ifju tavasz mezején, s koszorúba kötötte virágát:</l>
					<l>S ah fia, szép fia már nem volt, kinek adja virágát.</l>
					<l>A szelek atyját is kérdé, s a tiszta szivárványt,</l>
					<l>Holdat, csillagokat, még tán ha reája találna,</l>
					<l>És nyöge szüntelenűl, s keseregve nevezte szülöttét.</l>
					<l>Most végsőt teve: meglátván a fényes egekben</l>
					<l>Elszórt szép tetemit bús szíve szerette fiának,</l>
					<l>Összeraká ismét, életre vihetni remélvén.</l>
					<l>Fodros arany haja már, s feje szerkeztetve valának:</l>
					<l>S ah alig illeti a hideg ajkat is össze, sohajt az,</l>
					<l>S szétomol a füstként, vagy mint a gyenge ködárnyék.</l>
					<l>Visszavonult ekkor honnába az Éj anya búsan,</l>
					<l>Csillagait betakarta szegény gyászára fiának,</l>
					<l>Síra, s világvesztig keserűn fog sírni miatta.</l>
					<l>Még gyakran, mikor a földnek zaja megszünik, érző</l>
					<l>Szíve sohajtását meghallani, s a vizek árja</l>
					<l>Hév szeme könnyeitől hullámot emelve melegszik.</l>
					<l>Hajna, hogy a tündért látá levegőbe vegyűlni,</l>
					<l>S hirtelen a napnak magasabban kelni világát,</l>
					<l>Állt, mint álmodozó, s bámultan az égbe tekintett.</l>
					<l>Mégis ez álom után szeme fényei könybe telének,</l>
					<l>És valahányszor fenn az egekben látta lebegni</l>
					<l>Nap keltén a tündérnek szórt kedves alakját,</l>
					<l>Andalodott szívén titkos bú, s hála tenyészett.</l>
					<l>A síphangra lejött tündér ló, Tomboli, búsan</l>
					<l>Álla közel deli Hajnához, lesütötte fejével</l>
					<l>Büszke nyakát, s ura veszte után keseredve sohajtott.</l>
					<l>Most a bámúlót szólítá emberi hangon:</l>
					<l>„Asszonyom, asszonyom, a multat ne kivánja siralmad.</l>
					<l>Jőj inkább testvéridhez, s ősz tisztes apádhoz,</l>
					<l>Vagy deli hősödhöz, ki nehéz harcára lenyugván,</l>
					<l>Kellemes árnyékban Bodrognak partjain alszik.</l>
					<l>Tomboli a nevem, és kit láttál veszni, uram volt,</l>
					<l>A tündér ifjú, s nekem ez meghagyta irántad,</l>
					<l>Hogy vigyelek, valamerre akarsz; de te mondjad előbb meg,</l>
					<l>Menjek-e mint villám, vagy mint a gondolat, úgy-e?</l>
					<l>Vagy pedig a rohanó szélvész, mely este megindúl,</l>
					<l>S reggelig a roppant földet pusztítva bejárja?</l>
					<l>Erre nagyon bámult, s így szólott a deli Hajna:</l>
					<l>„Téged is a tündér hagya hát, oh Tomboli, nékem?</l>
					<l>Ah mi igen jó, és boldogtalan isten urad volt.</l>
					<l>Veszte nekem nagyon érdeklő, sajnos lesz örökké.</l>
					<l>Vígy hát Tomboli, vígy a hősfihoz, aki lenyugván</l>
					<l>Harci veszélyi után Bodrognak partjain alszik.</l>
					<l>Ő majd érettem bátran fegyvert köt, elűzi</l>
					<l>A gonosz ellenség harcát ősz édesapámról,</l>
					<l>S gyenge Szömért, s a fürge Bodort megtartja szivemnek,</l>
					<l>Vígy sebesen, de nem mint villám, mint gondolat, úgy se,</l>
					<l>Vagy mint a rohanó szélvész, mely este megindúl,</l>
					<l>S reggelig a földet pusztítva bejárja, hanem vígy</l>
					<l>Gondosan, és szaporán, hogy hősöm is épen öleljen,</l>
					<l>Én is erős, harcos kebelét ép karral öleljem,</l>
					<l>S míg oda elsietünk, a nap magasabbra ne szálljon.”</l>
					<l>Ekkor elébe borult gyors Tomboli. Szép sima hátán</l>
					<l>Balra lelógatván kis lábait, űle nyugodtan</l>
					<l>A deli lány, s gyengén tartá lova tiszta sörényét.</l>
					<l>Tomboli ment, ékességét örvendve tekinté,</l>
					<l>S vitte kövér hátán, hogy még haja szála sem ingott,</l>
					<l>S arcait a csendes szelek is suttogva kerülték.</l>
					<l>Már a holtaknak végső bús tort üte Csongor,</l>
					<l>S áldozatot mutatott istennek barna tulokból.</l>
					<l>A fáradt daliák temetéstől félre vonulván,</l>
					<l>Szélt a tiszta mezőn heverének vérbe borultan.</l>
					<l>Hős Ete is Bodrog partjára kitére nyugonni.</l>
					<l>Ott teli lombokkal remegő nyárfának alatta</l>
					<l>Mély álomba merűlt. Mellette lerakva hevertek</l>
					<l>Fegyveri: a véres nagy dárdák, kardjai, tegze;</l>
					<l>Pajzsa pedig feje alja gyanánt fekvék vala, s mellén</l>
					<l>Köntöseit kinyitá, szabadon hogy szíve pihegjen,</l>
					<l>És aluvék deli testével nagy messze kinyúlva.</l>
					<l>Mint aluszik, ha nagyon fáradt, a bátor oroszlán,</l>
					<l>Mely leterűl barlangjában, s jó nagy helyet elfog,</l>
					<l>Lábait, és izmos derekát hosszúra kinyujtván,</l>
					<l>Sárga sörénye pedig fetreng borzadva fejénél,</l>
					<l>És nagy rettenetes feje a sziklára lehajlik:</l>
					<l>Így aluvék, haja nagy pajzsán szóródva terűlt el,</l>
					<l>S kellemesen ragyogott arcán a tiszta verőfény,</l>
					<l>S vére nyakán, mint a bíbor sujtása, piroslott.</l>
					<l>Ekkoron érkeztél egyedűl, deli lánya Hubának,</l>
					<l>S alvó hősöd előtt mondhatlan örömben elálltál;</l>
					<l>Nem merted pedig őt csókolni, hogy abba ne vesszen</l>
					<l>Álma, hanem repeső szívvel melléje borulván,</l>
					<l>Merre szelek lassú szárnnyal suttogva röpültek,</l>
					<l>Szép piros ajkaidon, gyönyörű! ily szózatot ejtél:</l>
					<l>„Enyhítő nyugalom! mi szelíden emelkedel a szép</l>
					<l>Hős dobogó kebelén. Szemeit komor éjszaka nyomja,</l>
					<l>Arca pedig, s ragyogó nagy homloka tiszta derültek.</l>
					<l>Itt nyugszik, s nem tudja, hogy akit ohajta, közel van,</l>
					<l>S látásának örül, s szeme vígan röpdös alakján...”</l>
					<l>Lassan fuss pihegő kebelén, hűs hajnali szellő,</l>
					<l>Lassan emeld fürtét: álmát zajod el ne riassza.</l>
					<l>Messze, ölő harcban fáradt ő, lelke veszélyes</l>
					<l>Gondokkal forrott, karját nagy dárda nehezlé,</l>
					<l>S élte körűl iszonyú hatalommal járt az enyészet.</l>
					<l>Hadd alugyék, őt a szellő hadd hűtse, szelíden</l>
					<l>Nyuljon fürteihez, s tüzes arcán játszva mulasson.</l>
					<l>De mi ez? ah sebesedve vagyon. Föld issza vitézi</l>
					<l>Vére szivárgását. Bekötöm leves úti füvekkel,</l>
					<l>S fölverem álmából; ártó sebeseknek az álom.”</l>
					<l>Így szóltál, s bekötéd sebeit leves úti füvekkel,</l>
					<l>S félve nyiló ajakad megcsattant bajnokod ajkán,</l>
					<l>A bajnok pedig ébrede, és bámulva imígy szólt:</l>
					<l>„Milyen gyenge karok, mely kép ápolgata engem?</l>
					<l>Szép szemedet szemlélem-e, oh deli Hajna, s pirosló</l>
					<l>Ajkaidat? Vagy az álomnak játéka ez? Ah nem,</l>
					<l>Nem játék, te vagy ez, te ölelsz deli lánya Hubának.</l>
					<l>De mondd, honnan jősz álmomhoz, kedvesem, ilyen</l>
					<l>Ékesen, és ragyogón, honnan jősz? még, noha szép vagy</l>
					<l>Mindenkor, ragyogásodat így, s e gyenge ruhákat</l>
					<l>Nem látták szemeim, se kezedben ez ékes aranyszált.”</l>
					<l>Monda, s te erre szelíd hangon, deli Hajna, feleltél:</l>
					<l>„Tündér öltözet ez, melyet látsz s hímes övének</l>
					<l>Égi virágzását egy tündér gyermek adá meg;</l>
					<l>Egy más tündértől van nálam az ékes aranyszál.</l>
					<l>Mert üldözve valék, s ők engem váltva megóttak.</l>
					<l>Ah de ne kérdezz most, jőj hajlékába Hubának,</l>
					<l>Nem leled őt többé, s játszó magzatjait abban:</l>
					<l>A vad pórok elől idegenbe szaladtak imént el.</l>
					<l>Engem is a csendes Bodrog vive, s éji dühöktől</l>
					<l>Bokros partja homályával betakarva megőrzött.”</l>
					<l>Így szólál, s azt a történet búba meríté,</l>
					<l>Lágy ölelésedből kiemelte serény hadi karját,</l>
					<l>Társait ébreszté, s fegyvert vön, torlani vágyván</l>
					<l>A pór csorda dühét, s az atyát is visszaszerezni.</l>
					<l>És te örömmel pillantád nagy termete báját,</l>
					<l>S rettentő vas fegyvereit, s a kalpagi tollat,</l>
					<l>Mely magasan lobogott bokrával az égi szelek közt,</l>
					<l>És mikor az hadi társaival paripára szökelne,</l>
					<l>Tomboli jó lovadon te közel mellette röpülvén,</l>
					<l>Szép szemedet szemein szerelembe merülve mulattad.</l>
				</lg>
				<p>Hetedik ének</p>
				<lg>
					<l>Néma setétségből hogy fölkele napja Hadurnak,</l>
					<l>Zúgva megindult a két táboron a veszedelmek</l>
					<l>Szelleme, s szörnyü halál rezegett vas fegyverök élén.</l>
					<l>Állt készen görög, és bolgár, s kis népe Zalánnak.</l>
					<l>Ő maga őse vasát forgatván jára közöttök</l>
					<l>Talpig fegyverben. Tarajos hadi sárga sisakja</l>
					<l>Födte fejét, s balján bikabőrös pajzsa lelógott.</l>
					<l>Így mene, mint valamely kifajult kedvetlen oroszlán,</l>
					<l>Mely barlangjában sok időt heverészve leélvén,</l>
					<l>Nagy mormolva kijő, ha kivűl zaj hallik az erdőn,</l>
					<l>S életlen körmét köszörűli az erdei fákon.</l>
					<l>Jöttek utána vitézei: a lángfürtü Preheszka,</l>
					<l>Jött dárdás Omilyák s Krallin veszedelmes ivével,</l>
					<l>Jöttek utána Preheszkának hat gyermeki nyomban.</l>
					<l>Hogy komor apja után a morgó medvekölyök megy,</l>
					<l>Úgy ezek apjok után ballagtak görbe vasakkal,</l>
					<l>Mint ugyanannyi halál, lévén készülve csatára.</l>
					<l>Apró lángszemökön, s kinyomúló homlokok élén</l>
					<l>Nem látszott kegyelem szikrája. Sötét vala, és bús</l>
					<l>Nézésök, mozdúlatjok fene, hangjok ijesztő.</l>
					<l>Így ezek, és az egész tótság sokféle ruhában,</l>
					<l>S fegyverrel különözve kijött alpári mezőre,</l>
					<l>S a jövevény seregek jobb szárnyán terjede sorba.</l>
					<l>Ellenben látszóbb mozgás lőn. A kitörő fényt</l>
					<l>A rohanó csapatok szilajúl ordítva köszönték.</l>
					<l>Fegyverkezve lován ült mindenik, és hevesedve</l>
					<l>Várta csatája jelét, Árpádnak várta parancsát.</l>
					<l>Az pedig a sor előtt jól fegyverkezve megállott,</l>
					<l>S tarta rezes pajzsot, melyen fölvára Kiónak</l>
					<l>Tornyosodott fejjel szomorún meghajlani látszott;</l>
					<l>Kissel alább az orosz vívók, és Álmos ijesztő</l>
					<l>Tábora tüntek elő veszedelmes harcba keverve,</l>
					<l>És Huba, és Edömér egymást rongálva csatáztak.</l>
					<l>Benn pedig ősi hadak látszottak sorra kiverve.</l>
					<l>Látszott, rejtve miként feküdött a puszta mezőben</l>
					<l>Kardja Hadistennek, melyet bámulva emelt föl</l>
					<l>Egy baromőr, s nem tudva mit ér, Etelének ajánlott.</l>
					<l>Ezt iszonyú karral hunnok fejedelme kinyujtván,</l>
					<l>Ült magasan tündér paripáján, s vitte hatalmát.</l>
					<l>Sírva szaladtak elől a réműlt nemzetek, és a</l>
					<l>Gőgös vár leomolt, romjába temetve lakóit.</l>
					<l>Így látszott közepén Etelének régi hatalma.</l>
					<l>Lábainál remegő császárok gyermeki ültek,</l>
					<l>És fösvény kebelök neki a föld kincseit önté.</l>
					<l>Fenn pedig álla Hadúr, a föld harcára lenézvén.</l>
					<l>A nagy eget befogá iszonyító termete; a nap</l>
					<l>Mélyen alatta feküdt, lángját mind visszaszorítva,</l>
					<l>S békesugár nem jött sok időig az emberi nemre.</l>
					<l>Ekkép álla Hadúr, ki előtt harsogva letüntek</l>
					<l>A komor esztendők, melyek nyoma vér vala, s romlás:</l>
					<l>Ez vala hadvezető Árpádnak pajzsa Szobortól;</l>
					<l>Aki müvészi kezét remekűl e műre bocsátván,</l>
					<l>Összetevé, hogy lenne kemény, s ne fölötte nehezlő.</l>
					<l>Bőr vala belseje, vaslappal leszorítva keményen,</l>
					<l>S a fénylő képes rézzel betakarva kivűlről.</l>
					<l>Tartóját szíjból készíté hímesen. És hogy</l>
					<l>Tündöklése legyen, széltében arannyal elönté.</l>
					<l>Ez vala pajzsa, s fején könnyű süveg áll vala nyusztból,</l>
					<l>Hol magasan díszlett kolcsaglobogója, s alatta</l>
					<l>Reszketeges fénnyel kelet ékes gyöngye világolt.</l>
					<l>Karja pedig kivoná a győző isteni kardot,</l>
					<l>Mely soha még idegen kézben nem csilloga, ámbár</l>
					<l>Nem vala nyugta sötét hüvelyében semmi csatánál:</l>
					<l>Mindig elől csengett öldöklő szittyai kézben.</l>
					<l>Gothusok! a ti vitéz vezetőtök vére, s özönlő</l>
					<l>Véretek a kardon nem gőzölög a magas égre,</l>
					<l>Nem pirosúl többé; de hegyén űl lelketek, és a</l>
					<l>Szörnyü halál nagy Rómának csufjára borong ott.</l>
					<l>Ezt rántá ki, midőn föltámadt napja Hadurnak,</l>
					<l>És villogva röpült váró seregének előtte,</l>
					<l>Melynek megjárván sorait, fejedelmi szemével</l>
					<l>A zászlót emelő Bulcsnak jelt inte, s Lehelnek.</l>
					<l>És mikoron Bulcsú a hímes nemzeti zászlót</l>
					<l>Nagy magasan tartván lengő fuvalomnak ereszté,</l>
					<l>És Lehel a harsány kürtöt megfútta, hatalmas</l>
					<l>Zengte után az egész tábor robbanva megindúlt.</l>
					<l>A nyilasok pedig, és kopjások előbbre rohanván</l>
					<l>Ütközetet kezdtek, s valamintha utánok az álló</l>
					<l>Föld indulna, setét por s rengés támada tüstént.</l>
					<l>Egymáshoz nyillal már, s érc kopjákkal elértek,</l>
					<l>Melyek rettentő sebesen csillogva röpülvén</l>
					<l>Kárhozatos súllyal rohanó hősökre nyomultak.</l>
					<l>És legelőbb Krallin nyilazott veszedelmes idegről,</l>
					<l>Hol mikor a vessző kirohant, a tábori szélen</l>
					<l>Megcsattanva vivé az erős Bojtára hatalmát.</l>
					<l>Ottan elállt a hős búsúltan, balja sajogván</l>
					<l>A suhogó nyiltól, mely azt átfúrta könyökben.</l>
					<l>A féket, s paizsát tüstént bágyadtan elejté,</l>
					<l>S őt hadi társa, Csupor, kivivé ápolni hadától.</l>
					<l>A had azért bátran vágtat vala, s még sokan a gyors</l>
					<l>Krallinnak nyilait testökben halva viselték.</l>
					<l>Nyalka Zoárd is azonban erős kopjákat eresztett,</l>
					<l>S mellben üté legelőbb a barna tekintetü Mílót,</l>
					<l>Aki szorúlt lélekzettel nyökkenve lefordult,</l>
					<l>S őt rohanó hadi társainak paripái tiporták.</l>
					<l>Másodszor megütötte Leót, vak Léda szülöttét,</l>
					<l>Aki temérdek erős testét nem födve vasakkal,</l>
					<l>Biztosan, és pusztán jött kardot tartva kezében.</l>
					<l>Ezt oldalt meglökte kemény kopjája Zoárdnak.</l>
					<l>Összecsikorgatván fogait kiragadta kegyetlen</l>
					<l>Kézzel az a kopját, s nagy dühhel visszahajítá.</l>
					<l>És ura képe felé sietett a kopja; de pajzzsal</l>
					<l>Föltartá az a meghajlott képével előle.</l>
					<l>Igy ő ment maradott, de Leót sebe lassan elölte,</l>
					<l>S veszni veté bajtársai közé, kik előre rohantak.</l>
					<l>A két had köze már zavaros lőn, mint mikor a föld</l>
					<l>S ég köze záporral megtelve sötétedik, és a</l>
					<l>Tarka mező színén minden fű szála özönt nyel:</l>
					<l>Úgy itt a sűrűn rohanó hősökre sötéten</l>
					<l>Száll nyíl s kopja-csoport, s egymáshoz ütődve gyakorta</l>
					<l>Utja középtáján iszonyú csengéssel esik le;</l>
					<l>Vagy pedig a levegőn végig gonosz éle sivítván</l>
					<l>Fegyvernek romlást, hősöknek szörnyü halált visz.</l>
					<l>Spártai Hermes ugyan sokat ejte le dárdavetéssel,</l>
					<l>Nyalka Zoárd mellől Búvárt, s Kaba szülte Kadártát,</l>
					<l>Aki kemény nézésü, zömök, s nagy hírü vitéz volt.</l>
					<l>Ott mind a kettő leesett nagy sebben alélván.</l>
					<l>Harmadszor Hermes meglökte Zoárd hadi pajzsát,</l>
					<l>Melyet meg nem tört, de magát a bajnokot ékes</l>
					<l>Nyergében megrendíté lövedéke sulyával.</l>
					<l>Így ez igen gyors kopjavető nagy kárt tön, eloltván</l>
					<l>Sok bajvívónak szeme fényét; mert bizonyos volt,</l>
					<l>S mindig kárhozatos kopjája, ha szálla kezéből.</l>
					<l>Ott vele sok nyilazott, kopját sok ereszte utána;</l>
					<l>De csak vétve talált, mert ritkán szálla előttök</l>
					<l>Árpádnak bölcs gondja szerént az elődi magyarság.</l>
					<l>A nagy lelkü vezér pedig ellassúdva nyomúla</l>
					<l>Négy hegyü dandárral, hol balról álla merész Kund</l>
					<l>A lobogó tollú Csörsszel vas szegletet ütvén;</l>
					<l>Jobb sarkon vala istenes Und, sok hősfi körűle.</l>
					<l>A dandár közepén kürtös Lehel álla Bogáccsal,</l>
					<l>És zászlót emelő Bulcsú, de ragyogva közöttök</l>
					<l>A seregek fejedelme nyomúlt, a párducos Árpád.</l>
					<l>A hadat értő Tas komoran szágulda utánok,</l>
					<l>Független lévén, hogy előtörhessen azonnal,</l>
					<l>Vagy pedig a fáradt hadakat kebelébe fogadja.</l>
					<l>Őket az ellenség nyila, s kopjavetése nem érte.</l>
					<l>Ellenben bizonyos romlással omoltak előre</l>
					<l>Mérges szittya vasak; mert majd az egész hadi néppel</l>
					<l>Jő vala Ossa vidéki Philó, diadalra sietvén.</l>
					<l>Kárával sietett. Sűrű népére tömötten</l>
					<l>Életölő lövetek zúdúltak; kártalan egy nyíl</l>
					<l>Sem szállott, nem esett egy kopja is emberöletlen.</l>
					<l>Igy vesze jó Lamias, ki minap heven eskve boszúját,</l>
					<l>Fattyú Csornának sietett vesztére, azonban</l>
					<l>Őt is agyon fúrván megölé vasa szittya vitéznek.</l>
					<l>Így vesze köldökben sebesedvén a magas Áres,</l>
					<l>Így Püramos, s az okos Peleüsnek gyermeke, Pindár,</l>
					<l>S a lantos Pürhös, s az erős szigetormi Leander,</l>
					<l>És bolgár Runov arcúl a rút földre borulván.</l>
					<l>Így az előharcban sok százan sebbe jutának,</l>
					<l>S még a kopjáknak most sem lett szűnte, s nyilaknak.</l>
					<l>Ezt mikor Ossa vidéki Philó meglátta középről,</l>
					<l>Hol sok bajnokkal vala környűlvéve, serényen</l>
					<l>Rendele a hadból két szélről menni vivókat.</l>
					<l>S tüstént, mint a szél, kirohant nagy spártai Hermes,</l>
					<l>S bajnok Izács helyiben, ki vezér lőn, borzas Ilerke,</l>
					<l>És ezek itt az előcsapatot bekerülni siettek.</l>
					<l>Ezt látván a nyalka Zoárd, és Bojta csapatja</l>
					<l>Megfordult, mint a forgó szél, visszasuhanván,</l>
					<l>S jóval előbb, hogysem valamelyiket a heves űzők,</l>
					<l>S villámként rohanó Hermes dárdája elérné,</l>
					<l>Már az erős dandár mellé két részre kitértek.</l>
					<l>Ott ugyan a rohanók az erős dandárhoz ütődtek,</l>
					<l>Mely őket nagy erőszakkal csattogva fogyasztá.</l>
					<l>És legelőbb hosszú karddal megvágta merész Kund</l>
					<l>Borzas Ilerkének könyökét, hol karvasa ketté</l>
					<l>Válva kezének szárával dúlt földre lehullott.</l>
					<l>Ott vas dárdáját az még markolta keményen</l>
					<l>A fölütött porban; de magát nagy fájdalom érte.</l>
					<l>Mégis erős lelkét szép bátorságra hevítvén</l>
					<l>Visszalovagla, s imígy szólott népéhez utószor:</l>
					<l>„Rosz csillag vezetett a bús Alpárra, barátim,</l>
					<l>Távol Izács, az erős hadnagy, végére jutott, most</l>
					<l>Engem is éjem elér, s készül betakarni homállyal.</l>
					<l>Mégis azért bátran harcoljatok, és te helyettem,</l>
					<l>Kármel öcsém, légy a népnek vezetője. Boszúld meg</l>
					<l>Vesztemet a vadakon, vagy halj, s vérembe borulj le.”</l>
					<l>Hangosan így szólott, és tán még szólana többet,</l>
					<l>Őtet azonban Kund leveré gyors lábu lováról,</l>
					<l>S társi között, valamint őzek seregében az ékes</l>
					<l>Szarvas jár magasan, járt száguldozva fiával,</l>
					<l>A lobogó tollú Csörsszel. Kemer, Iffim előtte,</l>
					<l>És vállas Tuba szörnyü halállal elestek, ezekhez</l>
					<l>Dárdával leveré Csörsz a teli fürtös Ehebránt,</l>
					<l>És megszúrta nyakon Korhónt, s levetette nyeregből.</l>
					<l>Hasztalanúl sietett Kármel, s intette vitézit,</l>
					<l>A remegők szavait nem hallák: ő meg azonban</l>
					<l>Főben üté Csörszöt, s megvérzé homloka bőrét</l>
					<l>Kardheggyel balról; de midőn komorodva szemével</l>
					<l>Rája tekintett Csörsz, s dárdát fordítva, veszendő</l>
					<l>Kármel elirtózott, s elhűlt, szive, karja remegvén.</l>
					<l>Ott nem várta tovább Csörszöt, hanem a viadaltól</l>
					<l>Hirtelen árnyékként szaladott a visszafutókkal,</l>
					<l>És pajzsát védűl tartá hátára terítvén.</l>
					<l>Kit mikoron látott lobogós Csörsz, monda boszúsan:</l>
					<l>„Hah! széllábu kölyök, minek is szűlt tégedet asszony</l>
					<l>Embernek? mért nem nemzettek a nyulak inkább,</l>
					<l>Hogy megtépetvén ebeket hizlalna halálod?</l>
					<l>Vagy hova futsz nézésem elől? kopjámnak előle</l>
					<l>Oly ügyesen nem fogsz, tudom, eltávozni, hanem most</l>
					<l>Rád megyen e fegyver, s lemerűl kebeledbe hegyével.”</l>
					<l>Így szólván nagy erőszakkal hátára vetette</l>
					<l>A súlyos dárdát. Pajzsát szétzuzta az ottan,</l>
					<l>S vérző hátában fájdalmasan álla hegyével.</l>
					<l>Kármel nyergében már nem tuda ülni: lefordúlt,</l>
					<l>S porba merült arcát betakarta halotti sötétség.</l>
					<l>Csörsz pedig a dárdát hátából visszaszakasztá,</l>
					<l>S fegyvereit levevén, nyujtá Hali-szülte Rovónak.</l>
					<l>Más részről iszonyúbb harcot támaszta hadával</l>
					<l>Hermes, elől víván. Csalatását látta; de futni</l>
					<l>Szégyenlett, s meg is állta helyét, hol előtte fenyítő</l>
					<l>Rettenetes képpel nagy erőjű hősfiak álltak.</l>
					<l>Ott katonái közűl az erős Kotróni lefordúlt</l>
					<l>Bulcsu csapásától. Szemközt vágatva Neander</l>
					<l>Elveti fegyvereit, s keseredve kiáltja halálát.</l>
					<l>Ott vész Bellerophon, kit küldött hadba Corynthos</l>
					<l>Ő is elöl küzdő Várkont leütötte lováról,</l>
					<l>És mellcsontja fölött Talabort dárdája vasával</l>
					<l>Megszúrá, hogy torkából vér omla legottan.</l>
					<l>A bajnok csikorogva ledőlt, s elenyésze sebében.</l>
					<l>Erre Bogács kirohant, s karddal csapa Hermes agyához,</l>
					<l>Hol nagyokat csendűle sisakja, de homloka tére</l>
					<l>Sértetlen maradott. Úgy csapkoda melle felé is.</l>
					<l>Tarkás páncélát szétrontá éle vasának,</l>
					<l>S vért ontott mellén, s valahányszor hátravonúla</l>
					<l>Hermes, hogy dárdát nyujthasson, ez annyiszor üztön</l>
					<l>Üzte, s közelről emberölő vad képpel ijeszté.</l>
					<l>Akkoron elbúsúlva rohant neki spártai Hermes,</l>
					<l>Nyakszirton ragadá, s közepett markolva temérdek</l>
					<l>Dárdáját süvegébe veré. A szittya levente</l>
					<l>Bús feje törtével kábúl, és karja lehajlik,</l>
					<l>S őt dühödő Hermes készűl rút porba keverni.</l>
					<l>Ellene már azalatt sok bajnok gyűle tömötten.</l>
					<l>Népe futott, őt is sűrű lövet érte; boszúsan</l>
					<l>Megfordúla imígy, és engede a nagy erőnek,</l>
					<l>Elhagyván bágyadt éltében az összetörött hőst.</l>
					<l>Mint hátrál lassú szárnyakkal az erdei nagy sas,</l>
					<l>Mely már szinte lekoncolván a termetes ökröt,</l>
					<l>Ifju vadászoktól elhajtatik, és nyilak, éles</l>
					<l>Dárdavasak sürüen kilöketve röpűlnek utána,</l>
					<l>Melyre odább, meg odább röppen, s szeme még az ökrön van:</l>
					<l>Így mene vissza serény Hermes, s a rajta ütőkre</l>
					<l>Véres dárdáját magasan tartotta haraggal.</l>
					<l>Erre vezéri Philó más harcot gondola, látván</l>
					<l>Hogy gonoszúl forog a csata mérge hadában, azonnal</l>
					<l>Fényes Orontest, és Sthenelost ily szókkal idézé:</l>
					<l>„Halljatok engem most Sthenelos, s hadi fényes Orontes.</l>
					<l>A magyarok seregét, mely tömve nyomulgat előre,</l>
					<l>Népemnek sokaságával bekerülni reménylem.</l>
					<l>Menj el azért Sthenelos, s mondd meg, valamerre menendesz</l>
					<l>Itt a bal szárnyon, hogy minden harci vezérek</l>
					<l>Népeiket terjesszék el, s Theophilhoz elérvén</l>
					<l>Mondd, hogy eresztett kantárral vágtasson előbbre,</l>
					<l>És a többi sereg nyomban kanyarúljon utána.</l>
					<l>Menj te is Antipater seregéhez, fényes Orontes,</l>
					<l>És a jobb szárnyon kanyarítsd a népet előre,</l>
					<l>S légy vezetője kemény, s diadalmas harcot emelvén.</l>
					<l>Ti pedig állapodott honnombeli régi vitézek,</l>
					<l>Most velem itt lassan hátráljatok a seregektől.</l>
					<l>Majd ha leszen szükség támadva rohanni csatára,</l>
					<l>El ne felejtsétek neveteknek hajdani fényét:</l>
					<l>Kardotokon legyen az, hogy megláttára vakuljon</l>
					<l>A lator, és alugyék díszetlen porban örökké.”</l>
					<l>Így azok elmentek szaporán, a többi vitézek</l>
					<l>Bátran emelt karddal villogtak messze körűle.</l>
					<l>Árpád ekközben mindegyre nyomúla előbbre</l>
					<l>A szakadó hegyként, melyet, ha robogva megindúl,</l>
					<l>Meg nem tart sem az alsó szirt, sem százados erdő,</l>
					<l>Míg jégülte fejét mélyen völgyébe nem ejti;</l>
					<l>Állíthatlan imígy robbant fejedelmi hadával.</l>
					<l>Csattoga, zúga haláljátéka az ütközeteknek;</l>
					<l>De hova kardja csapott, megszünt hamar a csata ottan,</l>
					<l>S fogcsikorító fájdalom, és gyász omla helyébe.</l>
					<l>Már a két osztály, mely jött elfogni Zoárdot,</l>
					<l>Szétszóródva fut, és vész dandárának előtte.</l>
					<l>Mint mely ködre kemény éjszak szele fú hatalommal,</l>
					<l>Ritkúl, s a levegőn szétoszlik erőtlen alakja:</l>
					<l>Úgy ezek oszlottak, s vesztek nyomorultan elesvén.</l>
					<l>De azalatt kiterűlt görögök nagy tábora messze.</l>
					<l>Könnyü futásával Theophil, s hadi fényes Orontes</l>
					<l>Harcra hevítve vivék a népet, s gyorsan utánok</l>
					<l>Ment a többi sereg kanyarodva. Betelt hamar a tér,</l>
					<l>És a végetlen sereg azt villogva keríté.</l>
					<l>Így mikor a hegyről sebes áradat omlik, alatta</l>
					<l>Hirtelen nagy tér betelik csillámos özönnel;</l>
					<l>Vagy mikor éh madarak sürüen csapatozva röpülnek</l>
					<l>A gazdag szőlők hegyein telepedni akarván,</l>
					<l>Hirtelen így szélednek el egy fás délszaki halmon.</l>
					<l>S már kanyarodva vivén Theophil, s hadi fényes Orontes</l>
					<l>Népeiket, s fő gondu Philó horpadva hadával</l>
					<l>Hátrálván, Árpád dandárát szinte befogták.</l>
					<l>A fejedelmi vezér ekkor villogva kikelvén</l>
					<l>Megjárá seregét, s hamar a bal szegletet érve</l>
					<l>Dárdával rohanó Kadosához szóla: „Hüleknek</l>
					<l>Gyermeke, édes öcsém, harcnak szeretője, s veszélynek,</l>
					<l>Jól tudom én, a visszafutás nem kedves előtted,</l>
					<l>Mégis igen szükség lesz most futamodnod; azért menj,</l>
					<l>Fuss sebesen, mint a szélvész, népeddel az ellen</l>
					<l>Terjedező néptől, úgy fuss, hogy elérjed utósó</l>
					<l>Rendeiket, sőt jobb, megelőzzed, s majd ha befogják</l>
					<l>E dandárt, te kivül, én itt ronthassuk el őket.”</l>
					<l>Így szólott, s amaz a harcnak szeretője, s veszélynek,</l>
					<l>Gyors szélvész rohanása gyanánt futa vissza hadával.</l>
					<l>A seregek fejedelme pedig most ére Zoárdhoz,</l>
					<l>S ezt is, mint bátyját inté, hogy visszarohanjon,</l>
					<l>És vigye Bojta vezér népét szaladásra magával.</l>
					<l>Ezt hogy elindítá, így monda Izárfi Lebőnek:</l>
					<l>„Gyors paripáju Lebő, menj Tashoz vissza sietve,</l>
					<l>S mondd neki, hogy hátát hátunknak vesse hadával,</l>
					<l>S kész legyen a kerülő ellenség rendire csapni.</l>
					<l>Menj el Izárfi hamar, mondd ezt neki, s térj meg azonnal.”</l>
					<l>Egykoron ezt Etel árján túl a Dárda berekben</l>
					<l>Nagy fejü vén farkas készült agyarába ragadni.</l>
					<l>Sítt a kis gyermek, s apját iszonyodva kiáltá.</l>
					<l>Apja futott, viadalmas Izár, ordítva, fenyítve,</l>
					<l>Hogy megijessze vadát, s kis gyermeke mentve maradjon.</l>
					<l>A vad csattogatá agyarát, s a gyermeket űzte.</l>
					<l>Ekkor Izár kézíjt ragadott, és kezde nyilazni.</l>
					<l>Első lőttekor a vasnyíl fia válla fölött ment,</l>
					<l>És mélyen belefurta magát a cserfa derékba.</l>
					<l>Melyre nagyon megfélemlett a bús atya szíve.</l>
					<l>Még egyszer reszketve nyilat vete hangos idegről,</l>
					<l>Jobb isten vezeté mostan nyila boldog irányát,</l>
					<l>Vas hegye a vadnak berohant koponyája alatt, és</l>
					<l>Bal szeme fénye között kirohant csúf véres özönnel.</l>
					<l>Apja örűlt a szép gyermeknek, jobban örűlt még,</l>
					<l>Mint mikor anyja ölén legelőbb picin ajka mosolygott.</l>
					<l>Gondosan is nevelé azután, s a gyermek erős gyors</l>
					<l>Emberré serdűlt, s jámbor vala minden időben.</l>
					<l>Kárelnek vala öccse, s nagyon kedveltje vezérlő</l>
					<l>Árpádnak. Most hogy hallá intéseit, egyben</l>
					<l>Vágtata visszafelé, s fölüté a kis hadi zászlót.</l>
					<l>Mely hogy elől lobogott, megnyíltanak a sorok, és ő,</l>
					<l>Mint az eső villám, szaporán eljára közöttök.</l>
					<l>Hogy pedig ért Tashoz, mondá: „a párducos Árpád</l>
					<l>Hagyja, hogy e haddal vess hátat elődi hadának</l>
					<l>S légy kész a kerülő ellenség rendire csapni.”</l>
					<l>Úgy tön az, ez pedig a zászlót lassúdan eresztvén</l>
					<l>Visszarohant, és a sorok elzáródtak utána.</l>
					<l>Így mikor elrendelt mindent a párducos Árpád,</l>
					<l>Még maga dandárát intézé új hadi csellel.</l>
					<l>Egy részről Kundot lobogós Csörsz büszke fiával</l>
					<l>Oldalt állítá szemközt a csalfa görögnek,</l>
					<l>Más részről Undot fordítá ellenök oldalt.</l>
					<l>Állt maga is szemközt nagy haddal várva reájok.</l>
					<l>Bulcs állott mellette, s Lehel buzogányos erővel.</l>
					<l>Így valamerre kerűlt száguldó népe Philónak,</l>
					<l>Szemben akadt ellenségével. Mint mikor a szél</l>
					<l>Fútta után rohanó, ha az alszél ellene fordúl,</l>
					<l>S porral elegy kövecset csapkod szájába, szemébe,</l>
					<l>Visszahajol, s rohanó utját elakasztja boszúsan:</l>
					<l>Így sokan a görögök közt visszaijedve megálltak.</l>
					<l>De sok erős Kadosát, más részről nyalka Zoárdot</l>
					<l>Nagyszámú néppel vélvén rettegve szaladni,</l>
					<l>Rajtok ütött, és űzte tovább, mint kelle, azonban</l>
					<l>Messze szakadt a hadrendtől, s így amit okos gond</l>
					<l>Jól rendelt, gonoszúl történt kárára Philónak.</l>
					<l>Fényes Orontes elől vágtatva szalasztja Zoárdot.</l>
					<l>Általa Bokros, Emő, kik lassú lóval eredtek,</l>
					<l>Porba merűlnek; amazt oldalt megsérti dsidája,</l>
					<l>És bordái között mélyen bemegy éle vasának,</l>
					<l>Ezt, amint rá visszacsapott, fülön érte s keményen</l>
					<l>Agyvelejébe szurá hosszú kelevéze halálát.</l>
					<l>Ő ugyan így harcolt, s tüzesen szágulda tovább is,</l>
					<l>De azalatt sebesen megrántá jó lova fékét,</l>
					<l>S mint a könnyü madár, kikerülte Zoárd is az űzőt,</l>
					<l>S őt rohanásában követé jobb része hadának.</l>
					<l>Most űzöttekből űzőkké lettek. Erősen</l>
					<l>Kezdé nyalka Zoárd őket csapdosni, s szünetlen</l>
					<l>A hadtörzsökhöz téríté, gyorsan azonban</l>
					<l>Közbevetődött, és elvágá harcokat. Ottan</l>
					<l>Megfordúltában leveré Beri szülte Hoterront,</l>
					<l>És Loposát, kik együtt járván kopjáztak utána.</l>
					<l>Ő buzogánnyal amazt leüté egyszerre; de ennek</l>
					<l>Kétszer üté mellét, s úgy rendítette helyéből.</l>
					<l>Ott zörrenve lehulltak ezek, s szemeikre halál ült.</l>
					<l>Tas, mint a rejtett keselyű, nekivitte veszélyes</l>
					<l>Fegyvereit, s a közbeszorúlt bús népet emészté.</l>
					<l>Nagy homlok-csontját Fókásnak karddal elosztá,</l>
					<l>Aki keservesen elhajlott, s leborúla sebében.</l>
					<l>Vágva derékon üté Argost, ki sovány vala, s hosszu,</l>
					<l>Mint valamely vékony cserszál magas Ída tetőin,</l>
					<l>És tarajos sisakot, s vas vértet hordoza testén,</l>
					<l>S karja haszonvétlen fegyvert, nagy nyársot emelt volt.</l>
					<l>Ezt mikoron Tasnak megdulta kegyetlen ütése,</l>
					<l>Más csak alig birván derekát, keseredve sohajta,</l>
					<l>S nagy zuhanással esett a harc mezejére aléltan.</l>
					<l>Most hogy végvesztét látá hadi fényes Orontes,</l>
					<l>És bekerűlt népét rosz harcban elesni miatta,</l>
					<l>Elbőszűlt, s iszonyú méreggel fogta dsidáját.</l>
					<l>Élni nem indúlt ő; de halálát tenni dicsővé.</l>
					<l>Mint mikor eltévedt nyíl sérti az erdei vadkant,</l>
					<l>Csattog az, és haragos szikrázó szájjal agyart ver,</l>
					<l>S megy villámsebesen valamerre van ember előtte:</l>
					<l>Úgy megyen ez, száján forr, habzik szörnyü haragja,</l>
					<l>S messze tömött csapatok közepett ví karja merészen.</l>
					<l>Ott arcúl megüté Baliát; megszúrta könyökben</l>
					<l>Gyors Elit, és Terelő pajzsát leütötte dsidával,</l>
					<l>És valamerre körűl nép volt, sebet ejte közöttök.</l>
					<l>Rája tömötten ment a nép, s ki lovára irányzott</l>
					<l>Kopjával, ki magát sérté buzogánya fejével.</l>
					<l>Jött rojtos pajzsát tartván a nyalka Zoárd is,</l>
					<l>S látva vitézségét, meg kívánt küzdeni; tüstént</l>
					<l>A rohanó népet kardjával visszariasztá,</l>
					<l>És egyedűl az erőssel erősb állott vala szemközt.</l>
					<l>Most a két bajnok karddal csapa össze vitézűl.</l>
					<l>Megtámadva Zoárd, heven ellenthányva Orontes.</l>
					<l>A fénylő hegyes érc sisakot leütötte Zoárd már,</l>
					<l>S őtet bal vállban megvágá fényes Orontes,</l>
					<l>S képe felé sietett kártévőn vinni csapását.</l>
					<l>Észrevevé amaz, és ellentvete kardja vasával,</l>
					<l>Most iszonyúbb hangon kezdett csattogni vitájok;</l>
					<l>Összevetett pajzsok döngött, szikráztak acélos</l>
					<l>Kardjaik, és közel álla halál a büszke fejekhez.</l>
					<l>Gyorsan előrecsapott most a magyar, érte födetlen</l>
					<l>Társa halántékát, ki hogy elszédűle, lefordúlt.</l>
					<l>Majd, mikor eszmélett, szép kardját adta Zoárdnak,</l>
					<l>S vérbe borúlt képpel, kérőn ily szózatot ejte:</l>
					<l>„Meggyőztél, s nagy erőd neked, és a harci szerencse</l>
					<l>Hírt ada; és örömet; nekem átkot, bút, veszedelmet.</l>
					<l>Már elalélt jobbom nem bír bajt víni: de légy te</l>
					<l>Irgalmas, vedd e kardot, s hagyj élni. Ha élnem</l>
					<l>Még lehet, és e bús csata elvégződik, örömmel</l>
					<l>Nagy kincset hozván, rokonim megváltanak engem.</l>
					<l>S oh ha vitéz hadadat valahára lehozni kivánnád</l>
					<l>Szép Görögországban, neked én telepedni virágos</l>
					<l>Strímon partjainál termékeny földeket adnék.”</l>
					<l>Így ki előbb állíthatlan jöve gőgös erővel,</l>
					<l>Most megalázódott végső fájdalma hevétől.</l>
					<l>Esdeklett, s kardját önként odahagyta kezéből.</l>
					<l>Őt kegyesebb szemmel látá most nyalka Zoárd is,</l>
					<l>S szíve megindulván éltét kímélni fogadta.</l>
					<l>Hogy szavait hallá, már akkor ohajt vala lakni</l>
					<l>Szép Görögországban, hol utóbb hadi népe felével,</l>
					<l>Honni dicsőségét, rokonit megvetve, s hazáját,</l>
					<l>Megszállott, s rútúl elfajzott szittya nemétől;</l>
					<l>Kit görög asszony ölelt, s görögöt szült gyáva fiának,</l>
					<l>Hogy soha vissza ne nézhessen vérére Ügeknek,</l>
					<l>S apja magyar hírét cudarúl betemesse nevével.</l>
					<l>Így ekkor sajnálta nagyon hadi fényes Orontest,</l>
					<l>És biztatta; de Tas komoran odazúga, Zoárdhoz</l>
					<l>Feddőleg szólván: „Valljon meggyőzted-e már a</l>
					<l>Ránk rohanó sereget, hogy imitt nekik életet osztasz?</l>
					<l>Oh bizony az, kin most könyörűlsz, kicsufolhat utóbb még,</l>
					<l>Majd ha kevély nyakadat gonoszúl megméri vasával.</l>
					<l>Vagy tán a rokonok lelkét hogy elűzte, jutalmat</l>
					<l>Szánsz neki? Sőt ha nem ölt is, elég hogy ránk jöve: haljon.”</l>
					<l>Így szólván gombos buzogánnyal főben ütötte.</l>
					<l>Fényes Orontesnek bemerűlt a gombvas agyába.</l>
					<l>Teste lehulltában csörgött réz fegyvere, s lelkét</l>
					<l>A leütött bajnok, méltó jobb harcra, kihörgé.</l>
					<l>Fegyvereit szép testéről megölője leszedte,</l>
					<l>S hogy nyugtassa szivét, tüstént átadta Zoárdnak,</l>
					<l>S monda szelídebben: „Baliát ez vágta meg arcúl,</l>
					<l>Nézd ott kínlódik, napfényt nem láthat ezentúl,</l>
					<l>Vér űl orcáin, vérkönny csordúl ki szeméből.</l>
					<l>Ezt sajnáld; de ne jövevényt; hadd vesszen, azért jött.”</l>
					<l>Erre megenyhűlt a bajnok, s átvéve Orontes</l>
					<l>Fegyvereit búsan nyujtá Kara-szülte Dobónak,</l>
					<l>Aki nyomot nem vesztve futott mindenhol utána.</l>
					<l>Ő maga válla sebét bekötözni leszálla lováról;</l>
					<l>Tas pedig a beszorúlt népet mérgedve fogyasztá,</l>
					<l>Mely mind egy lábig szomorún ott lelte halálát.</l>
					<l>Más részről ezalatt Theophíl lekerűle hadával,</l>
					<l>És megörűlt látván Kadosát szaladásnak eredni.</l>
					<l>Ment is utána, de őt Schedios szólítva meginté:</l>
					<l>„Merre vezér? Ne tovább, ha tudod, mi parancsa Philónak.</l>
					<l>Akik gyorsabbak, minek űzzük hasztalan? Inkább</l>
					<l>Mint rendelte Philó, ezeket bekerülni siessünk.”</l>
					<l>Így szólván nagy acél kardját fölemelve, merészen</l>
					<l>Ugrat elő, vágtatva sok ellenségi közé csap.</l>
					<l>Ott mint a bús láng vizenyős tájéki lapokban</l>
					<l>Hév száraz napokon gyökeres nagy földet emészt meg,</l>
					<l>És hol előbb dobogó pórok munkára siettek,</l>
					<l>Most örvény szakad, a szemnek, léleknek ijesztő:</l>
					<l>Így rombol Schedios, valamerre kitünteti kardját.</l>
					<l>Bús hézag marad ösvényén. Hol ijesztve reája</l>
					<l>Törtek erős katonák, most mind megalázva feküsznek;</l>
					<l>Fekszik Imány, Rohanó fekszik, s szeme fénye Barának,</l>
					<l>Gyenge Sugár, leborúl siető apjának előtte.</l>
					<l>Most Schedios kún Gál combját elvágta, s keményen</l>
					<l>Arcon üté Tivadart, kik előtte zörögve lehulltak.</l>
					<l>Jött Bara is, s tort nem gyáván készíte fiának.</l>
					<l>Fájdalom űlt bús orcáján; de halálos erőszak</l>
					<l>Karjaiban. Macedó Niketást, ki előtte csatázott,</l>
					<l>Agyban üté, s oldalt lökvén levetette lováról.</l>
					<l>Vállperecét letöré Bogomilnak, s ment Schediosra,</l>
					<l>És sietett fia vesztéért megvinni halálát.</l>
					<l>A bátor Schedios mindinkább vágya lemenni,</l>
					<l>Hogy bekerítve utóbb a népet, könnyen elölje.</l>
					<l>De Bara jött, s kerülő Schediost vágtatva eléré,</l>
					<l>S már hangzik vala rettenetes buzogánya sisakján.</l>
					<l>Megrendűl az erős görög ott, s elszünteti harcát;</l>
					<l>De hamar újra erőt szállít nagy lelke kezébe.</l>
					<l>Visszacsap, és bizonyos vágása Barára lecsattan,</l>
					<l>Hol keze szárától öklét a kardvas elosztá</l>
					<l>Épen hajlásban. Buzogányvasas ökle Barának</l>
					<l>Porba esett. A hős búsan megszünteti harcát,</l>
					<l>Hol kettős romlása miatt fene fájdalom érvén,</l>
					<l>Fogcsikorítva csavarja lovát, és visszahuzódik.</l>
					<l>Már Schedios Tasnak seregéhez szinte lenyargalt,</l>
					<l>Még mikor elleneit bátran vagdosta Orontes:</l>
					<l>Ott ő is tüzesedve vivott, és rettenet, és bú,</l>
					<l>S a szörnyű romlás követék; maga déli sugárként</l>
					<l>Vitte nehéz kardját, s száz ellen is űzte halálát.</l>
					<l>A csapodár Theophil, példáját látva, merészen</l>
					<l>Und népére csapott, s mellette vitézi csatázván,</l>
					<l>A fáradt Elemért kopjával mellben ütötte.</l>
					<l>Kit mikoron látott kis lélekzetre szorulni,</l>
					<l>Már dicsekedve beszélt, keserű gúnyszókra fakadván:</l>
					<l>„Hát ugyan ily nép jött földet foglalni Zalántól,</l>
					<l>Akik szinte, miként legyeink a dérre, lehullnak?</l>
					<l>Majd nyertek földet; de előbb az fogytig elissza</l>
					<l>Véreteket, s alpári kutyák megemésztenek onnan.”</l>
					<l>Így szólott; de hamar vesztére talála; serényen</l>
					<l>Ellene vitte szekercéjét Und, apja Etének,</l>
					<l>S rá iszonyú szemeit vetvén, iszonyítva kiáltván</l>
					<l>Elrémíté, hogy meg sem mere állni; de Und őt</l>
					<l>Főben üté, s éles hangját elvette szavának.</l>
					<l>A fényes sisak őt meg nem tartotta, nem a lágy</l>
					<l>Legbelső szövevény. Lemerűlt a nagy vas agyába,</l>
					<l>S a rövid életnek fényét kitörölte szeméből.</l>
					<l>Így Leo, Lüsimachos, s komor Arkas előtte ledőltek.</l>
					<l>Kikre midőn veszedelmet szórt, intette csatázó</l>
					<l>Népeit, és sietett Schediostól dúlt hada rendét</l>
					<l>Visszaszerezni. Magát, mint éjszaki nagy havas erdő</l>
					<l>Legragyogóbb halmát, látták vala messze kitünni</l>
					<l>A harcok fiai, s tüzesedve siettek utána.</l>
					<l>Még sokakat rontott ősz Und. Az athénei Mürtilt</l>
					<l>Vállon üté, s leszakadt annak bal része egészen,</l>
					<l>Hol feketés vérrel megrendűlt lelke kiszállott.</l>
					<l>Így Tündárt, s Datamest leveré nagy súlya vasának.</l>
					<l>Benn ugyan így harcolt az öreg; de kivűle futását</l>
					<l>Kadosa szüntetvén, megfordúlt dárdavasával,</l>
					<l>És jöve mint villám, vagy mint sebes éjszaki szélvész.</l>
					<l>Így rohan, és pusztít a vad kölyök éhes oroszlán,</l>
					<l>Mely szilaj apjával juhokat megyen enni, vagy ökröt;</l>
					<l>A szemes őrök azonban erős apjára kutyákkal,</l>
					<l>És görcsös bottal kelvén, bekerítik ijesztve,</l>
					<l>Hol mikor az vadan, és iszonyún ordítva vivódik,</l>
					<l>Ez kiszorúlva zaját hallván, megrázza sörényét;</l>
					<l>S rettenetes száját, s körmeit fene mérge kinyitván,</l>
					<l>Visszasivalkodik; a pórok reszketnek előtte:</l>
					<l>Így mene ő, s vas dárdáját hamar érzeni kezdék</l>
					<l>A görögök. Vele inségek, s a szörnyü halálnak</l>
					<l>Kínjai szállottak, valamerre csatáza, fölötte</l>
					<l>Bús felhőn állván, s fogokat csikorítva lenézvén.</l>
					<l>És tüstént iszonyúbb zaj támada. Csattoga, renge</l>
					<l>Kard, sisak és buzogány. Bomlott a rend, az ölőnek</l>
					<l>Holt ada helyt, s tetemén bajvívó hősök omoltak.</l>
					<l>Vizsga Lükurgot előbb Kadosának karja ledönté,</l>
					<l>És Piramot, s Belizárt, ki gerelyt löke rája, s könyökben</l>
					<l>Megvérzé, bőrét lövetének vége lehordván.</l>
					<l>Hogy futa, ezt a nagy Kadosának elérte haragja.</l>
					<l>A vas dárda bement füle mellett szörnyü hegyével,</l>
					<l>S jobb állkapcáját lerepeszté. Ott Belizárnak</l>
					<l>Teste nagyot roppant a harc földére ledőlvén,</l>
					<l>És melléje nehéz vas fegyvere csengve lehullott.</l>
					<l>Így hada is nekibátorodott, s szittya magyarság</l>
					<l>Bátor erős karral dönté a hellasi népet.</l>
					<l>Kadosa még Meriont, s Periklest kergette halálra,</l>
					<l>S hóna megé szúrván, vérét ontotta Zinának.</l>
					<l>Százakat így ölt el maga, így mene tétova, gyorsabb</l>
					<l>A szélnél, ártóbb az erőszakos éjjeli tűznél.</l>
					<l>Vér foly dárdáján, kalpagján leng az ijesztő</l>
					<l>Toll magasan, s bátor daliák csattognak utána,</l>
					<l>A komor Ámos, Ipar, s rémítő Dalma: kezökben</l>
					<l>Dárda forog, vagy erős kardnak tündöklik acéla.</l>
					<l>Kik, mint a szakadó zápor szélvésznek utána,</l>
					<l>Zúg, s zuhan, úgy dőltek rohanó Kadosának utána,</l>
					<l>Aki elől vala, sok görögöt dárdája emésztvén</l>
					<l>És beborúlt a föld, valamerre csatáz vala: ínség</l>
					<l>S szörnyü halálkínok járván vele barna homályban.</l>
					<l>Már oda jött, hol erős Schedios villonga Tas ellen,</l>
					<l>Rá ragyogó karddal suhogatva halálos ütésit.</l>
					<l>Tas már csak pajzsát tartá; mert kardja kifordúlt,</l>
					<l>Hogy Schedios sisakát megüté vele teljes erővel.</l>
					<l>Most védűl paizsát tartá, mely összefüződött</l>
					<l>Réz, s vas szálakból vala szerkeztetve, s középen</l>
					<l>Cifra huzásokkal, s játékos tarka szövéssel</l>
					<l>Látszott, mint valamely sárgálló völgyi virágszál.</l>
					<l>Ezt csapdosta fején Schedios, ronthatni remélvén,</l>
					<l>És iszonyú csengést tön rajta; de szét nem oszoltak</l>
					<l>A mereven szálak, s közel ádáz ifju legények,</l>
					<l>S ősz bátor daliák víván mentségre jövének.</l>
					<l>Mégis igen nagy volt Tasnak veszedelme. Ha róla</l>
					<l>Nagy kelevézekkel Schediost lökdösve leverték;</l>
					<l>Az népét biztatva megént jött vissza dühösben,</l>
					<l>S Tasra rohant ismét, rést nézve halálos ütésre.</l>
					<l>Ily csata közben erős zúgást hall, s visszatekintvén,</l>
					<l>Könnyü lovon dárdás Kadosát szemléli rohanni.</l>
					<l>Mint feketés zivatar, mely bőgve, morogva megindúl,</l>
					<l>Kergeti a zúgó tengert, nekifekszik egészen,</l>
					<l>S mély fenekéről csillagokig föcskendezi habját:</l>
					<l>Így ez előtt is háborgott a nép; de megállott</l>
					<l>A bátor Schedios, s nem lévén dárda kezében,</l>
					<l>Hosszú nagy paizsát széles vállára takarta,</l>
					<l>És kardját rohanó ellenségére kitartá.</l>
					<l>Ellene jött azalatt sarkantyút adva lovának</l>
					<l>A magyar, és mint a mennykő, megcsattana rajta</l>
					<l>Hangos ütésével szörnyű dárdája, holottan</l>
					<l>A bátor Schedios bal része ledőle lovastúl.</l>
					<l>Így földrengéskor megdőlnek az ezredes ormok,</l>
					<l>S messze lemennydörgő zuhanással völgybe lapúlnak.</l>
					<l>Mellén a paizs is meg van szaggatva, de bellebb</l>
					<l>A páncél nem ereszti hegyét leverője vasának.</l>
					<l>Így mikor elfordúlt, szörnyű zaj támada rajta,</l>
					<l>Víg a magyaroké, szomorú a hellasi népé;</l>
					<l>De Schediost a hős készűle halálra sebezni,</l>
					<l>És nekivitte hegyes dárdáját. Az pedig, ádáz</l>
					<l>Lelke erőt adván, fölkelt, meghajla előle,</l>
					<l>S a tévedt dárdát baljával félretaszítván,</l>
					<l>Vassal vert szárát dühösen megvágta, holottan</l>
					<l>Ketté vált, s leesett gyilkos hegye szára felével.</l>
					<l>Mégis erőt veve, és a súlyos dárda nyelével</l>
					<l>Verte fejét tüzes ellensége, s lecsapta fejéről</l>
					<l>A sisakot, mely lábához csördűle törötten.</l>
					<l>Hős feje puszta maradt, és mint a felleges éjben</l>
					<l>Szikrázó villám, látszott bús lángja szemének.</l>
					<l>Kadosa már emelé szörnyű hatalommal az érces</l>
					<l>Dárda nyelét, de előbb, hogysem lezuhanna veszélyes</l>
					<l>Vágással, lova tarka szügyét megszúrta vasával</l>
					<l>Hős Schedios, s a ló szökvén, kikerülte halálát.</l>
					<l>Őt azalatt hevesen fiatal gyors szittya leventék</l>
					<l>Környékzék, s fegyvert adtak Kadosának, elűzvén</l>
					<l>Róla sok ércsisakos görögöt, sok dárdahajítót.</l>
					<l>De nagy erőben még állott az athénei bajnok.</l>
					<l>Mint valamely szobor, emlékűl állatva, tövében</l>
					<l>Egy vén sziklának, hol csínos büszke fejével</l>
					<l>Harcol időnként a szélvész, és záporok árja,</l>
					<l>És mikor a végső század jő fergetegével,</l>
					<l>Akkor is áll még ő; de sötét képében az első</l>
					<l>Tündöklés csilláma kivész, s meghamvad alakja:</l>
					<l>Így állott Schedios, s nem gyáván várta halálát.</l>
					<l>Kadosa nemtelenűl nem akart megvíni. Leszállott,</l>
					<l>És odahagyta lovát, mely már rogya kínja hevében,</l>
					<l>A hadakat pedig eltiltá Schediosra rohanni.</l>
					<l>Mindenek eltérvén, megnézé a görög arcát,</l>
					<l>És hozzá járúlt, s így monda hatalmas ajakkal:</l>
					<l>„Bátor hős, gonosz ügy hoza téged veszni Zalánhoz,</l>
					<l>Hogy többé honnodba ne térj, és hölgyed is otthon</l>
					<l>Özvegyi termében szomorú dalt mondjon utánad;</l>
					<l>Gyermekeid pedig a hajlék küszöbére kiülvén</l>
					<l>Sírjanak, és várván, öledet soha meg ne találják.</l>
					<l>De te nem is gondolsz iszonyú harcodban ezekkel.</l>
					<l>Jőj el azért, vedd e sisakot, víj meg velem, úgyis</l>
					<l>A hadak istene már elszána halálra; pedig jobb</l>
					<l>Elveszned vágásom alatt, mint gyenge csatázók</l>
					<l>Ál nyila közt, mely a húrról reszketve lepattan.”</l>
					<l>Kadosa így szólott dicsekedve, de rája sohajtván</l>
					<l>Elveszi a sisakot, s felel a nagy athénei bajnok:</l>
					<l>„Volnának, mint hős eleink, bajtársim erősek,</l>
					<l>S őket rút puhaság ne tehetné gyáva vivókká,</l>
					<l>Nem szólhatsz vala így, hanem elfáradva ledőlvén,</l>
					<l>Vérbe borúlt fejeden rokonid testhalma heverne.</l>
					<l>Most gyengék hadaink: titeket teve a sor erőssé.</l>
					<l>Mégis igen bízol, mikor engem győzni reménylesz.</l>
					<l>Majd ha fejem nyakamon vérét özönölve legördűl,</l>
					<l>Mondd, hogy erősebb vagy; de mig e kard villog elődbe,</l>
					<l>Rettegj; mert eddig súlyos vala, s éle halálos.”</l>
					<l>Így szólván veszi a sisakot, s jól nyomja fejébe,</l>
					<l>És indúl komoran a büszke tekintetü hőssel;</l>
					<l>Az pedig őt, valamint szélvész a tengeri gályát,</l>
					<l>Huzta magával, erős ifjú nagy szíve lobogván,</l>
					<l>És mene nyugtalanúl iszonyú lépéssel előtte.</l>
					<l>Látta Philó, hogy semmire sem mehet álnok erővel,</l>
					<l>Nem csökkent, hanem a hadakat biztatva vezetvén,</l>
					<l>Hol szükség vala, közbecsapott, és harcola bátran.</l>
					<l>A bontott sorokat népével helyre segíté,</l>
					<l>S merre ragyogva kitünt aranyos szép fegyvere, lelket</l>
					<l>Vett a had, s egyenesb viadalra nyomúla merészen.</l>
					<l>A fővárasiak mennek csillogva, zörögve;</l>
					<l>Büszke személye körűl lobog a nagy várasi zászló,</l>
					<l>S a porszállta eget zúgó lobogása hasítja.</l>
					<l>Rémítő tündökléssel mikor így megyen e had,</l>
					<l>Nincs akadálya sehol, s egyesűlt hatalommal elönti</l>
					<l>A ritkább sorokat; de Philó nem nyugszik ezennel,</l>
					<l>Még több ösztönt ád ily szóra fakadva közöttök:</l>
					<l>„Konstantinvárnak lakozói, ti úri leventék,</l>
					<l>Tudjátok, hogy ezen rohanók csupa gyáva parasztok,</l>
					<l>Kikre ti, legragyogóbb várnak lakozói, vitézűl</l>
					<l>Csapjatok, és ha egyéb csapatoknál fényre nagyobbak</l>
					<l>Vagytok, azok legyetek hadrontó tettel, erővel.”</l>
					<l>Így szólott, és mindenikét a csalfa dicsőség</l>
					<l>Lángja vivé, valamerre akart támadni vezérök.</l>
					<l>A puha életi kéjt feledék, és kocka helyett a</l>
					<l>Rettentő hadi dárdákat zuhogással emelték.</l>
					<l>Ossa vidéki Philó Viddinhez tére, ki helyben,</l>
					<l>Mint maga hagyta, boszús képpel még álla, sietve</l>
					<l>Ehhez odább járúlt, és monda vezéri szavával:</l>
					<l>„Rettenetes Viddin, még állasz-e? látod, az álnok</l>
					<l>Ellenség cseleinkre kevély, és nincs bekerűlve,</l>
					<l>Ránk pedig a harcok szomorú forgása veszélyt hoz.”</l>
					<l>Erre boszús képpel felel a vad haemosi bajnok:</l>
					<l>„Csalfa vezér, szavaidra előbb én hajlani kezdtem;</l>
					<l>Mert nagyon álnok vagy, s hitetők nagyon a te beszédid,</l>
					<l>De ne reméld többé, hogy Viddint harcon igazgasd;</l>
					<l>Menni fog ő, s valamerre megyen, dárdája vezérli</l>
					<l>A harcok rendét, s hangos szava ád tüzes ösztönt,</l>
					<l>Nem pedig a te szavad, mely gyenge, s csalárd is azonban.”</l>
					<l>Erre szelíd hangon, noha bús vala, monda vezére:</l>
					<l>„Méltatlan vádolsz te erősek csillaga engem,</l>
					<l>Mert soha híredet én nem akartam rontani. Haj, de</l>
					<l>Nincs most erre idő, nincs menteni semmi hatalmam.</l>
					<l>Rám noha most haragos vagy még, csak menj el azért hát,</l>
					<l>S rettenetes karodat láttasd a büszke latorral.</l>
					<l>Majd ha dicsőséges diadalmát nyerheti dárdád,</l>
					<l>Megbékélsz, tudom, és örömest léssz társa hadunknak.”</l>
					<l>Erre boszús Viddin kirohant, és vitte halálos</l>
					<l>Dárdáját magasan. Mint a gonosz éji sötétből</l>
					<l>Megszabadúlt lélek, mely ott csikorogva tünődik</l>
					<l>Istene karjától lelöketve, de végre kizúdúl,</l>
					<l>Fölveri a ropogó sziklát, mely válla gyanánt lesz,</l>
					<l>S amint szörnyűkép végigmegy az ősi világon,</l>
					<l>Nap, csillag beborul, s reszketnek az ormok alatta;</l>
					<l>Ráordítanak a viharok, rádörren az ég is,</l>
					<l>Az mégis megyen és akadályt nem szenved el utján:</l>
					<l>Úgy mene Viddin, erős népét bíztatva, utána</l>
					<l>A fene bajvívók földet rengetve rohantak.</l>
					<l>Hadvezető Árpád ellenben erős keze súlyát</l>
					<l>A görögökre veté. Legelőbb is Heliodórral</l>
					<l>Szembekerűlt; de az őt nem várta be, félre sietvén.</l>
					<l>Mint köd fut nap elől, vagy az út pora szélnek előle,</l>
					<l>Úgy futa, őt mégis szaporán uton érte halála,</l>
					<l>Rája sulyos rohanó kopját vete párducos Árpád,</l>
					<l>Mely végigrezegett a nagy levegői közön, s mint</l>
					<l>Gyors villám, megüté nyakszirten Heliodórost.</l>
					<l>Nyomban előre bukott. Réműlt katonái emelték</l>
					<l>Karjaikon véres tetemét; de halálos ütéssel</l>
					<l>Ott termett a szittya vezér, s sziven érte Neandert,</l>
					<l>És Nikephor karját ragyogó vasa vállban elejté.</l>
					<l>Akkor Heliodór leesett vért hányva közökbe.</l>
					<l>Ők is hűledező testtel tetemére borúltak,</l>
					<l>Nagy vas fegyvereik szörnyűkép összecsörögvén.</l>
					<l>Termetes Alkest is leteríté párducos Árpád.</l>
					<l>Rettentő vala ez nézésre: fejében az álló</l>
					<l>Vas sisakon hosszan rezegett lószőre, s tetőtől</l>
					<l>Talpig vasban volt, nem látszott semmi nyilása.</l>
					<l>S mintha egész ember vasból lett volna teremtve:</l>
					<l>Úgy jött fénytelenűl, iszonyú feketében: előtte,</l>
					<l>Mint hideg éjjeli domb, látszott nagy pajzsa, s középett</l>
					<l>Szörnyü halálkoponyát mutatott vert fényes ezüstből.</l>
					<l>Ezt legelőbb mikoron látá, horkanva szökött meg</l>
					<l>A dobogó hadi mén; de ülője hatalmasan ülte,</l>
					<l>S rá hajtotta, serény karját magasabbra emelvén.</l>
					<l>Rémületes némán közelíte azonban az izmos</l>
					<l>Vad görög, és morajos hangon megszólala büszkén:</l>
					<l>„Halni sietsz-e vezér, latroknak büszke vezére?</l>
					<l>Tégedet e karddal megemészt ma vitézi hatalmam;</l>
					<l>Mert még nem született ember, ki szemembe kerülvén</l>
					<l>Összezuzott fejjel nem szállott volna pokolra.”</l>
					<l>Erre felelt a gyors seregek fejedelmi vezére:</l>
					<l>„Esztelen, ily szókkal ne remélj veszedelmet elűzni.</l>
					<l>Rettents gyáva leányt, vagy erőtlen gyermeki bábot.</l>
					<l>De ki reád karddal siet a hadi rendnek előtte,</l>
					<l>Vassal várd be, ne bő szóval; mert csúf leszesz, és a</l>
					<l>Durva halál kinevet, mikoron szemeidre setétűl.</l>
					<l>Gyáva! ha bátor vagy, minek a sok vasgyürü rajtad?</l>
					<l>Lomha tevére való a terh, nem bajnoki testre.</l>
					<l>Kard nekem a páncél; szabadon viszi homlokom a nyílt</l>
					<l>Könnyű kalpagot, és mikor eljő végnapom, a szép</l>
					<l>Föld színét, s ragyogó egeket még látom utólszor;</l>
					<l>Te pedig eltakarod fejedet, vaslapba borítván,</l>
					<l>S rettegsz nézni halált, mellyel fenyegetve riasztál.”</l>
					<l>Így szólott iszonyún, de amazt nagy félelem érte.</l>
					<l>Minden erő kiveszett karjából s reszkete gyáva</l>
					<l>Baljában dombos paizsán a szörnyü halálfej.</l>
					<l>Árpád őt már nem szóval, hanem isteni kardja</l>
					<l>Fényes acélával rettenté, s nagy kelevézét,</l>
					<l>Mellyel rajtaütött, egyszerre kiverte kezéből.</l>
					<l>Még amaz ellentállt, de hamar paizsára lecsattant</l>
					<l>Árpád kardja, s legott ketté szaggatta középig,</l>
					<l>Hol sebes éle után lehasadt a fényes ezüstfej,</l>
					<l>És nagy csengéssel lábának elejbe legördűlt.</l>
					<l>Alkes hátrafutott rémülten, s fölfoga végső</l>
					<l>Oltalomúl egy kődarabot, mely földbe merülten</l>
					<l>Álla, holott tetején sok századok árnya borongott.</l>
					<l>Ezt az erőszakkal kivevé fűlepte köréből,</l>
					<l>És Árpádra löké, de hibásan zúga el a nagy</l>
					<l>Kő lova bal szeminél, és érte Izárfi lovának</l>
					<l>Gyenge szügyét, s az alatta ledőlt, reszketve süvöltvén.</l>
					<l>Árpádot pedig a hosszú harc mérge boszontá.</l>
					<l>Ellene ment, s iszonyúbb vágással csapkoda hozzá.</l>
					<l>Alkes páncélán, sisakos feje rengeteg ormán</l>
					<l>Csattoga, s szikrázék villámló kardja, s lefüggött</l>
					<l>Rongyosan Alkesről a vasruha, vállban oszolván.</l>
					<l>Ő még a hegyetört kelevézt forgatta hiába,</l>
					<l>Melyet visszakapott, s feleit könyörögve kiáltá,</l>
					<l>Vas karját is elől tartván el-elűzte halálát.</l>
					<l>De mentségre közel nem mertek jőni, azonban</l>
					<l>Ő is lankada már s bús vége közelge sötéten.</l>
					<l>A fejedelmi magyar nagy rést szemlélve nyakánál,</l>
					<l>Markolatig ragyogó kardját torkába ütötte.</l>
					<l>Alkesnek tüstént minden viadalma megállott,</l>
					<l>Omló szikla gyanánt leesett a földre csörögve,</l>
					<l>S véres torkából kiröpült vad lelke boszúsan.</l>
					<l>Hős Árpád pedig a lóról hozzája leszállván</l>
					<l>Fegyvereit leszedé, és adta Izárfi Lebőnek,</l>
					<l>Aki gyalog vala szinte, s közel kísérte vezérét.</l>
					<l>A sisakot kinyitá azután, s bámulva tekinté</l>
					<l>Rettenetes képét, melyen már sárga halál űlt,</l>
					<l>S vérbe merűlt szemeit, s így szóla hadának előtte:</l>
					<l>„Nem mind rettenetes, kit külseje, s nagy szava hirdet.</l>
					<l>Láttátok, mi magas vala ez, s mely rémes alakja.</l>
					<l>Most alacson porban hever itt, s hadi napja leszállott;</l>
					<l>Mert buta réműlésbe merűlt, s nagy karja lecsökkent.</l>
					<l>Rajta tehát! kiki bátrabban forgassa csapásit.</l>
					<l>Ellensége ha bár eget ér is büszke fejével,</l>
					<l>S lábaival poklokra tapod, nekimenni ne féljen.</l>
					<l>Vére vagyon; melyet fényes kardjával elonthat,</l>
					<l>S csontból áll, melyet súlyos buzogánya betörhet;</l>
					<l>Bátorság teszi, nemcsak erő, a harci hatalmat.”</l>
					<l>Így szólott, s tüzesedve reá zúgott az erős had,</l>
					<l>És mene harcra hevűlt képpel pusztítani vágyván.</l>
				</lg>
				<p>Nyolcadik ének</p>
				<lg>
					<l>Ekkoron a szigetek lakozói csapatba verődvén</l>
					<l>A szaladó sorokat biztatva előbbre nyomultak,</l>
					<l>S állt a harc heven, és harsány zengéssel egyenlőn.</l>
					<l>Kallimachos, s bátor hadi sorsosa Krántor, az álló</l>
					<l>Szittya vezért látván gyalog Alkes fegyveri mellett,</l>
					<l>Összebeszélve reá készűltek menni halálos</l>
					<l>Alkuval, és így szólt legelőbb a krétai bajnok:</l>
					<l>„Most ugyan a legerősb daliát mi veszélybe kerítjük,</l>
					<l>Csak te vitéz bajtárs, velem ellene menni ne késsél.</l>
					<l>Én legelől rohanok, te azonban félrevonulván,</l>
					<l>Vess kopját, s ha talán sebet ejtesz rajta, merészen</l>
					<l>Rátörök én karddal. Te is akkor utánam eredvén</l>
					<l>Támadd meg hevesen; s ha vitézűl ketten elejtjük,</l>
					<l>Így leszen ifju nevünk sok hősnek előtte dicsővé,</l>
					<l>S ketten fegyvereit tartós örömünkre megosztjuk.</l>
					<l>Ha pedig engemet ő leterítve megölne, ne csüggedj,</l>
					<l>Jőj inkább, s nemesebb lélekkel rajta boszúlj meg.</l>
					<l>Én szintúgy, ha talán te ledőlnél holtan előttem,</l>
					<l>Rajta boszút állok, vagy utánad az életi fényből</l>
					<l>Gyászba megyek, s melléd lerakom rövid éltem alakját.”</l>
					<l>Így szólott, s amaz elfogadá a vészes ajánlást.</l>
					<l>Bátran elindultak, jó harcot víni remélvén.</l>
					<l>Balgatagok! ki erőt adhat gyengéknek is, és a</l>
					<l>Sokkal erősebbet ronthatja le általok, a nagy</l>
					<l>Mennynek, földnek urát védűl elhíni felejték;</l>
					<l>Őket azért fogadásoknak bal része lenyomta,</l>
					<l>S elhervadt fiatalságok; de dicső vala mégis</l>
					<l>Tettök, az ily romlott nemzetben ritka, s örökké</l>
					<l>Méltó szép hírrel tündökleni a maradéknál.</l>
					<l>Mentek. Elől Krántor, félrébb bajtársa, s hajítá</l>
					<l>Dárdáját; el sem vété, hanem a paizs alját</l>
					<l>Érintvén, Árpádnak övét megütötte hegyével;</l>
					<l>Krántor azonban már közel ért, és Kallimachos sem</l>
					<l>Késve rohant bajtársának pártjára, de tüstént</l>
					<l>Észrevevék. Lehel ott termett, s Krántorra rohanván</l>
					<l>Állban üté buzogányával: megkoccana szörnyen</l>
					<l>Véres szájában minden foga, s halva lefordúlt</l>
					<l>A rohanó ifjú. Árpád pedig a hadi kopját</l>
					<l>Megragadá, és visszaveté gyors Kallimachosra.</l>
					<l>Ment a rettenetes nagy kopja halálos erővel,</l>
					<l>De kikerülte urát, s Perionnak bal szeme fényét</l>
					<l>Érte, s velőig szúrta; legott a bajnok elájúlt,</l>
					<l>S nyögve halódólag lebukott szép szürke lováról.</l>
					<l>Ezt látván gyors Kallimachos megrettene, s máris</l>
					<l>Fordította lovát; de setétes gyászos alakban</l>
					<l>Szörnyen elejbe borúlt Krántornak vérjeles árnya:</l>
					<l>„Vissza! nyögé, haj! Kallimachos, menj vissza boszúlni.”</l>
					<l>S az mene halni; de nem társáért állni boszúját.</l>
					<l>Árpád megsujtá őt a nagy szikladarabbal,</l>
					<l>Mely sisakát betöré, és izzadt homloka csontját.</l>
					<l>Kallimachos leborúlt, kelevéze kihulla kezéből,</l>
					<l>S lelke, kidőlt velején, lassú lebegéssel enyészett.</l>
					<l>Így az erős ifjúk egymásnak utána kivesztek,</l>
					<l>S melyet együtt fogadának, együtt is elére halálok.</l>
					<l>Árpád lóra kapott, s rettentőn villoga kardja,</l>
					<l>És leveré Peliast; koponyáját bőrsisakostúl</l>
					<l>Elmetszé, hogy azonnal alélt, s csörrenve lefordúlt,</l>
					<l>A Peneos melléki Leót is elölte, ki hozzá</l>
					<l>Karddal csapdosa; ő fölemelt karjára lecsapván</l>
					<l>Elvágá, s lelöké oldalt rendítve lováról:</l>
					<l>Népe körűl, mint a nagy tenger, zúgva csatázott.</l>
					<l>Most Árpád mellett leverék a gyenge Alexist,</l>
					<l>Aki, midőn feje puszta maradt, s nyaka, melle födetlen,</l>
					<l>Fegyverit elvetvén Árpádnak elébe letérdelt,</l>
					<l>És siralom mosván ajakát, ily szózatot ejte:</l>
					<l>„Nagy lelkű, te, ki mindennél százszorta nagyobb vagy</l>
					<l>És hatalommal erősb, hozzád folyamodni merészlek.</l>
					<l>Nem harcolni jövék, és ártani nem tudok én még;</l>
					<l>Mert gyengék kezeim, s nincsen hadi lángja szivemnek.</l>
					<l>Tempe kies völgyén szült engem az árva Melitta,</l>
					<l>Ott még szinte gyerek társimmal játszva találván,</l>
					<l>Harcba, hogy elvesszek, hurcoltak irígyi szülőmnek;</l>
					<l>De te kegyesb légy, és könyörülj ifjúi napomnak.</l>
					<l>Majd ha időm eljő, hű kísérője vitézid</l>
					<l>Harcainak, fegyvert viselek szakadatlan utánad,</l>
					<l>S megfizetek rövid életemért hűséges eszemmel.</l>
					<l>Így szólott a gyenge fiú, siralommal elöntvén</l>
					<l>A véres földet; de felelt a párducos Árpád:</l>
					<l>„Haj nyomorúlt! Inkább ne születtél volna, vagy első</l>
					<l>Lépted után a sír mélyébe letéve nyugonnál.</l>
					<l>Itt hol szörnyü halál villong a fegyverek élén,</l>
					<l>Hol nincsen kegyelem, nyomorúlt itt kérsz-e kegyelmet?</l>
					<l>Mégis hasztalanúl ne remélj Árpádnak előtte,</l>
					<l>Menj be, ha élni akarsz, seregem már bántani nem fog.”</l>
					<l>Erre felállt a bús gyermek, s jól hátravonódván,</l>
					<l>A rohanó hadak érc sora közt rettegve megállott.</l>
					<l>Úti Lehel pedig, eltelvén hadi lelke haraggal,</l>
					<l>A sziget ifjait, és kiket ellentállva talála,</l>
					<l>Mint lecsapott mennykő, buzogánnyal sujtva fogyasztá.</l>
					<l>Általa nagy Médon, s a spártai Dáres elesnek.</l>
					<l>Elvész gazdag Araxesnak magzatja Leo is,</l>
					<l>S a beszakadt mellből vérét feketedve okádja.</l>
					<l>A nagy erő téged, Klonios, nem mente haláltól,</l>
					<l>Téged sem gyönyörü külsőd, fénylepte Nikátor,</l>
					<l>Mind leütött titeket hadrontó karja Lehelnek.</l>
					<l>Ő most a sebesen szaladó Lükaonra rohanván,</l>
					<l>Vállban üté, kinek is leszakadt nagy válla vasastúl,</l>
					<l>És maga hirtelenűl jajgatva, zörögve lefordúlt.</l>
					<l>Ennek alatta serény pejkanca szökik vala, szügyben</l>
					<l>Csillagos, és bíbor takaróval büszke, holottan</l>
					<l>Hímes aranyszálak széltében tűzve valának,</l>
					<l>A szép ifju tavaszt képezvén tarka mezőben.</l>
					<l>Ezt mikoron elfogta Lehel, meglátta Lebőt a</l>
					<l>Súlyos fegyver alatt bajosan gyalogolni, feléje</l>
					<l>Vágtata, s általadá, hogy rajta csatázzon. Az a szép</l>
					<l>Lóra legott föl is ült, s a fegyvert, s gyenge Alexist</l>
					<l>A seregek sora közt besietvén, bátyja kezénél</l>
					<l>Hagyta, dicső agg Kárelnél, ki nyugodtan az első</l>
					<l>Harci szekéren volt, istenhez az égbe sohajtván.</l>
					<l>Ehhez járult most, s így szólt ifjabbik Izárfi:</l>
					<l>„Bátya, te jól teszed azt, hogy kérleled a magas istent,</l>
					<l>Áld az tégedet, és a nemzetet áldja meg érted.</l>
					<l>Mégis nézz ide most, siető szavaimra figyelmezz.</l>
					<l>Itt e gyenge fiút, s e fegyvert küldi, hogy őrözd,</l>
					<l>A rohanó seregek fejedelme, dicséretes Árpád.</l>
					<l>De mostan ne kivánd, hogy többet mondjak, erősen</l>
					<l>Ver szivem a had után, veszedelmek szelleme huzza.”</l>
					<l>Ezt mondván, a vasfegyvert otthagyta, s Alexist.</l>
					<l>Kárel örömkönnyel nézett öccsének utána.</l>
					<l>Szólna, de szélvésznél gyorsabban visszafutott az,</l>
					<l>S a harcok közepébe merűlt. Ott messze világló</l>
					<l>Fegyverrel sok időig ütött, elhagyva vezérét,</l>
					<l>Megsebzette Biast, nyakszirten vágta Philémont,</l>
					<l>És agyas Áressel egyszerre leverte: halálos</l>
					<l>Lévén minden ütés, melyet keze szóra; de végre</l>
					<l>Őtet is a hadi sor díszetlen porba temette.</l>
					<l>Ossa vidéki Timon jött, és megszúrta derékon</l>
					<l>Nagy kelevézével, mely béleit összeszakasztá.</l>
					<l>Erre ledőlt, s vele szinte rogyott a díszes ajándék,</l>
					<l>Jó lova; mert bal combja fölött nyíl érte keményen.</l>
					<l>Igy ezek itt egyszerre megütve a földre zuhantak.</l>
					<l>Zajt üte rajta Timon, s biztatta barátit is egyben:</l>
					<l>„Társaim, ezt látván ne remegjünk harcba rohanni,</l>
					<l>Gyenge halandók ők, mint mink, kik szinte, ha éles</l>
					<l>Fegyvereink nyomják, a földet rágni lehullnak.”</l>
					<l>Így szólott, s dicsekedve leszállt, hogy szedje vitézi</l>
					<l>Fegyvereit, s a lótakarót megtartsa haszonra.</l>
					<l>Ekkoron Árpád a seregeknek előtte ragyogván,</l>
					<l>Nem sejté, mi esett, s a rémült népeket űzte.</l>
					<l>Nagy Bulcsú mellette nyomúlt, s a nemzeti zászlót</l>
					<l>Vitte magas karral. Lehel is bal részen erősen</l>
					<l>Harcolván a még későket nyomta vasával,</l>
					<l>S mint a mennykövező isten, ment közben, erősebb</l>
					<l>Földi halandóknál, a győző párducos Árpád.</l>
					<l>De mikoron szemlélte Lebőt, hogy büszke örömmel</l>
					<l>Fosztják a görögök, s bátrabban is állanak ellent,</l>
					<l>Fájdalom érte szivét, s iszonyú harag űle szemébe,</l>
					<l>És odavillámlott, odacsattant kardja legottan.</l>
					<l>Megfélemle Timon, sietett paripára szökelni;</l>
					<l>De mikor immár kelt, combját elvágta, s lováról</l>
					<l>Visszalöké Árpád s elhúnyt fegyverneke mellé</l>
					<l>Még sokat eltemetett, s még nem szünt búja, haragja.</l>
					<l>A görögök pedig elvesztek nyomorultan az ádáz</l>
					<l>Szittya vezérnek kardja miatt; de Philo is azonnal</l>
					<l>Ellene jött számos népnek közepette ragyogván,</l>
					<l>S a szaladók seregét fölfogta hatalmas erővel.</l>
					<l>Más részről ezalatt Viddin szörnyű hada rontott.</l>
					<l>Ő maga rettenetes karral nyita szerte nagy ösvényt,</l>
					<l>S a csengő sorokat kiveré öldösve helyökből,</l>
					<l>És legelőbb Und népe javát rontotta; hatalmas</l>
					<l>Dombait, aki nyilat, s hadi kopját vetni legelső</l>
					<l>Volt ezen osztályban. Most ő egyebekre csatázván</l>
					<l>Nyillal ölé Ricseket, s rohanó magas Illit elejté,</l>
					<l>Somnyelü kopjával leszegezvén karja hatalmát.</l>
					<l>Őtet azonban erős Viddin dárdája leverte,</l>
					<l>Szinte mikor gerelyét izmos markába szorítá:</l>
					<l>Ágyékát, annak dárdája, veszélyesen érte,</l>
					<l>Melyre aláfordúlt, fájdalmas végre sietvén,</l>
					<l>S döngött a bús föld zuhanó testének alatta.</l>
					<l>Viddin kegytelenül tovament, s mentében elejté</l>
					<l>A bárdos Csíszárt, s oldalt megszúrta vitézlő</l>
					<l>Vámost, s Zongornak koponyáját földig alázta,</l>
					<l>Kik hamar a vad enyészetnek karjába borulván</l>
					<l>Szintelenűl, csörgő fegyverben elestek. Üvöltő</l>
					<l>Népe hasonlókép rontott vala, s durva morajjal,</l>
					<l>Mint az ölő szélvész, küzdött heven a magyar ellen.</l>
					<l>Ő még Halmilakót kergette halálra fiastúl,</l>
					<l>Aki midőn atyját látá lankadni sebében,</l>
					<l>Rettenetes Viddint kelevézzel szurta derékon;</l>
					<l>De vasövét annak meg nem rontotta, s lecsúszván</l>
					<l>Csak csipejét sérté. Súlyos dárdával elérvén</l>
					<l>Őt is agyonsujtá Viddin, s levetette lováról.</l>
					<l>Ott a hű gyermek nyugodott bús apja fejénél,</l>
					<l>S lelkével lelkét az üres levegőbe bocsátá.</l>
					<l>Látta az ősz bajnok dúlt rendeit esni halomba,</l>
					<l>S nem réműlt veszedelmének közepébe rohanni:</l>
					<l>Arra csavarta lovát, nagy fegyvere arra világolt,</l>
					<l>S mentében kéré istent, az egekbe tekintvén:</l>
					<l>„Isten! erősebb a villámnál, aki alatt ég</l>
					<l>S föld megrendűlnek, kegyes istene ütközetinknek,</l>
					<l>Vidd az öreg karját, mint hajdan vitted az ifjú</l>
					<l>Karjait, a diadal kétes mezejére vitézűl.</l>
					<l>És ha ma végső lesz lelkének ez óra, te ójad</l>
					<l>Honnosait, s nekik adj diadalt vérülte fejénél.”</l>
					<l>Így szólott, s első kéréseit isten elérté,</l>
					<l>S ráintett ragyogó kardjával, melyre hatalmasb</l>
					<l>Lett az öreg, s mene gyorsan elő, keze, szíve buzogván.</l>
					<l>Kit hogy rettenetes Viddin megláta fehérlő</l>
					<l>Jó paripán tisztes komoly arccal jőni, csatáit</l>
					<l>Szüntetvén, elejébe került, s ily szózatot ejte:</l>
					<l>„Bajnok öreg, téged mi veszély hoz előmbe halandót?</l>
					<l>Véled-e, hogy, mig erős bárdod közelíthet, ölő nagy</l>
					<l>Dárdám vége henyél, s fejedet nem dönti homályba?</l>
					<l>Sőt mondom, ha talán háromszoros életet élnél,</l>
					<l>S élted mindenikén két ember szelleme volna,</l>
					<l>Mégis elűzném azt az üres levegőbe, s előbb, mint</l>
					<l>Hozzám érne vasad, porrá töredezve hevernél.”</l>
					<l>Így szólott; de amaz hallgatva közelgete búsan,</l>
					<l>És nekivitte szekercéjét, mely mint az egekben</l>
					<l>Megcsattant villám, fénylett rontásra emelten.</l>
					<l>Hátrább állt Viddin, s kétszer rásujta halálos</l>
					<l>Dárdával, kétszer leveré azt isten; azonban</l>
					<l>Ősz Und a bolgár sisakát megvágta legottan,</l>
					<l>És külső lapját lehasítá. Melyre boszúsan</l>
					<l>Hátrált a bolgár, s iszonyúbban emelte az élet</l>
					<l>Vesztegető dárdát. Az, mint magas éktelen árboc,</l>
					<l>Zúgva leszállt Undnak süvegére; de onnan is a nagy</l>
					<l>Isten erős keze visszaveté, s a földbe szegezte.</l>
					<l>Und, mikor a nagy ütést hallá lesuhanni, szivében</l>
					<l>Megrettent: Viddin hogy látta erőtlen ütését,</l>
					<l>Mérgében megrázkódott, s nem merte bevárni,</l>
					<l>Hogy (kit előbb gúnyolt) másodszor vágja sisakját.</l>
					<l>Káromkodva vevé dárdáját, és tovazúgott;</l>
					<l>Bámúló katonái nyomát zavarodva követték;</l>
					<l>Und pedig elpusztúlt sorait meg’ helyre javítá,</l>
					<l>S a bolgár népnek bátrabban türte csapásit.</l>
					<l>De Viddin Kadosának erős népére csapott most,</l>
					<l>S ott hamar Omba fejét megtörte halálos ütéssel.</l>
					<l>Mellben üté Villánt, hogy azonnal földre hanyatlott.</l>
					<l>Rajta nagyot zörrent megütődött pajzsa vasával;</l>
					<l>Ifjú Csombornak sem szánta meg élte virágát:</l>
					<l>Ez legelőször most kezdett harcolni, s miként a</l>
					<l>Reggeli tiszta sugár, tündöklött gyenge korában.</l>
					<l>De hamar ölni tanúlt kezein vér kezde lefolyni,</l>
					<l>S őt a rettenetes bolgárhoz vitte halála.</l>
					<l>Szinte midőn leütötte Hibót harmadszori súllyal,</l>
					<l>Rájöve nagy Viddin, s megsujtá vakszeme táján:</l>
					<l>Akkor aláhajlott feje, s megszűnt harca kezének.</l>
					<l>Mégis erőt nyert, és másodszor elébe vetődött</l>
					<l>A nagy Viddinnek, megvágta, de nem sebesíté,</l>
					<l>A vas pancélon tompulván éle vasának.</l>
					<l>Őt pedig észrevevé, s a súlyos dárda hegyével</l>
					<l>Viddin megszúrá gyengén lelt tompora táján,</l>
					<l>S monda, kevély szűből ily gyászos szókra fakadván:</l>
					<l>„Féreg, hát téged kétszer kellett-e megölnöm?</l>
					<l>Ám jőj bár tízszer, tízszer megrontom erődet.</l>
					<l>De tudom, a te szemed nem fog már látni világot,</l>
					<l>S tévelygő keselyű temet el gyomrába, ha rád jő.”</l>
					<l>Szörnyen imigy szól ő: de nemes tűz gyujtja vitézlő</l>
					<l>Dalma szivét, keserű szavait nem hallja nyugodtan.</l>
					<l>Mint lobogó mennykő, vagy mint dühös étlen oroszlán,</l>
					<l>Rázúg, s villámló karddal megvágja sisakját.</l>
					<l>Porba megy az; de utána lecseng Dalmának acéla.</l>
					<l>S most látszott Viddin rettentő képe, miként az</l>
					<l>Égre borúlt rémé, mely villám, fergeteg ülvén</l>
					<l>Mérges alakja körűl, képét egyszerre kitolja,</l>
					<l>És iszonyú szemmel letekint a földi világra;</l>
					<l>Így látszott Viddin, de hamar fölkapta sisakját;</l>
					<l>Dalma pedig mint a körmetlen, agyatlan oroszlán,</l>
					<l>Megfuta kard nélkűl, s hátráló társait inté,</l>
					<l>Hogy fegyvert kapjon; nyomban volt Viddin erősen,</l>
					<l>S mintha egyébbel már nem volna csatája, csak arra</l>
					<l>Zúga, csak azt űzé, szóval, dárdával ijesztvén:</l>
					<l>Az pedig a seregek közepett sík puszta mezőben</l>
					<l>Jóval előbbre futott, csavarogva kerülte halálát.</l>
					<l>Már ekkor Kadosával elállt az athénei bajnok</l>
					<l>Távol egy alsíkon, hol csínos zöld sudarával</l>
					<l>Két remegő levelű nyár közt szép szilfa virított,</l>
					<l>S változatos fejökön játékosan álla meg a nap.</l>
					<l>Mindenikét fegyverneke távolról léptetve követte.</l>
					<l>Ott a két nagy erő közel ért egymáshoz azonkép,</l>
					<l>Mint az ölő villám, mely messze, borongva ködében</l>
					<l>Végre nagyot lobban, s végigmegy az égi határon,</l>
					<l>Hol rohanása előtt fut az éj, s felhői setétség,</l>
					<l>És mikor ő dörög, a viharok hallgatnak alatta:</l>
					<l>Úgy készűltek ezek szörnyű rohanásra, s körűlök</l>
					<l>Hallgata, míg víttak, a nagy csata hangja; de elsőbb</l>
					<l>Társához rohanó Kadosának im e szava zengett:</l>
					<l>„Már ha vitéz elszánással vég bajra kijöttél,</l>
					<l>Hadd halljam nevedet, görög, és nemed ágait avval,</l>
					<l>Hogy ha levághatlak, tudjam megmondani, mit tett</l>
					<l>Fegyverem, és mi jeles lehet énnekem a te halálod.</l>
					<l>Vagy ha talán engem kezeiddel alázna meg isten,</l>
					<l>Megmondom, ki vagyok, hogy tudd, mi dicső lesz utánam,</l>
					<l>Aki megöl. Noha nem hiszem azt, míg porba nem esnek</l>
					<l>Karjaim, és szemeim láthatnak tiszta verőfényt.”</l>
					<l>Ezt mondá: de amaz szomorún így válaszol erre:</l>
					<l>„Nem bölcsen teszed azt, hogy míg forr harca hadunknak,</l>
					<l>Szóval vesztesz időt. De ha tudni elannyira lángolsz,</l>
					<l>Halld nevemet, s röviden nemzetségemnek utóját.</l>
					<l>Fő nemből vagyok én, nagyatyámat bíbor ölelte,</l>
					<l>Mint mondják; de homály van ezen, s nem is űzöm az elmúlt</l>
					<l>Dolgoknak nyomait, sem avúlt hírökre nem aggok.</l>
					<l>Engem Athéne nevelt, ott láttam az ősi dicsőség</l>
					<l>Romjait, és Marathon mezején hadi szikra fogott el.</l>
					<l>Ottan atyám, mikor izmosodám, mind sorra mutatta</l>
					<l>A dőlt sírköveket, s hadi lángot gyújta szivemben.</l>
					<l>Ott ada kopját, és kardot, hogy víni tanuljak.</l>
					<l>És maga fárasztott, s ha henyén mozdúla kezemben</l>
					<l>A fegyver, nyomban mutatá emlékeit elhúnyt</l>
					<l>Ősinknek, kiket a diadal nagy hírre vezérlett...</l>
					<l>Hej! magyar, aki előbb büszkén Marathonra lenézett,</l>
					<l>A nagy athénei nép, nem volt szívére hasonló</l>
					<l>Ehhez, mely ma vitéz hadatoknak előtte veszendő.</l>
					<l>Tíz ezer ott száz ezredeket meghajta vasával,</l>
					<l>S szárazon, és vizen űzte dicsőn a persa hatalmat.</l>
					<l>Most Marathon mezején a gyávák nemzete tévelyg,</l>
					<l>S régi dicsőségét nem bírja Athéne, ledőlvén</l>
					<l>A falak, és a benne lakók erkölcse bomolván.</l>
					<l>De te ne hidd, hogy azért engem rémítve megűzhetsz,</l>
					<l>Vagy hogy visszaragad valamely kéj, s honni szerencse.</l>
					<l>Nincs rokonom, s egyedűl végső nyavalyában atyám él.</l>
					<l>Azt is azóta, tudom, letevék sírjába nyugonni.</l>
					<l>Lánya Lisandernek, kit hölgyűl gyenge korában</l>
					<l>Vettem, az ártatlan Theodósia meghala első</l>
					<l>Szültével, s örömét elzárta szivemnek örökre.</l>
					<l>Most ki sirathasson, nincs többé senki, se tőled</l>
					<l>Nem retteg Schedios, ha ezer villámmal omolsz is.”</l>
					<l>Dárdával rohanó nagy Kadosa erre imígy szólt:</l>
					<l>„Óh bajnok, boldogtalanúl maradál te az élet</l>
					<l>Napjaiban, s gonoszúl pusztán hagya csalfa szerencséd,</l>
					<l>Hogy ne legyen, ki örülhessen, ha hazádba jutandasz,</l>
					<l>Vagy ki halálod után teremidben sirva fakadjon.</l>
					<l>Engem erős isten kegyesen letekintve megáldott.</l>
					<l>De halld meg nemem ágazatit, s ismerj meg egészen.</l>
					<l>Hajdan Etel mellett könnyű elméje tanácsán</l>
					<l>Széplakon élt egyedűl gyönyörű Nemibonta sokáig.</l>
					<l>Ott közel a zúgó liget alján férfi-ruhában</l>
					<l>Gyakran egész napokon vadat űze, gyakorta csatába</l>
					<l>Ment ragyogó szép fegyverben, s fenncsilloga kardja,</l>
					<l>Mint lobogó vad láng, s bús harca veszélyeit űzte.</l>
					<l>A viadalmas Erő, szép termetes égbeli tündér,</l>
					<l>Őt minden nyomain követé látatlan alakban,</l>
					<l>S titkon emelt sóhajtással sugdosta szerelmét.</l>
					<l>Nem hajlott a szűz, de szivét elfogta tünődés,</l>
					<l>S látni kivánta hivét. Az előjött díszes alakban,</l>
					<l>S csábító képpel mosolyogva közelgete hozzá:</l>
					<l>De Nemibonta futott, a férfias arcot utálván;</l>
					<l>Vette nyilát, s az ijedt vadakat kergette napestig.</l>
					<l>Már magasan feltűnt a hűs esthajnali csillag;</l>
					<l>De hamar a tündér ráhozta az éjnek alakját,</l>
					<l>És beborúlt a táj, s a szűz megtévede rajta.</l>
					<l>Így mikoron tova bujdosnék, megláta ragyogni</l>
					<l>Egy siető lánykát, ki fejével gyenge sugárú</l>
					<l>Csillagot ingatván szabadon mene a bajos úton.</l>
					<l>Ehhez az elfáradt gyönyörü Nemibonta imígy szólt:</l>
					<l>»Ég szüze, aki dicső fejeden szép csillagot ingatsz,</l>
					<l>Vígy haza, s amit kérsz, szándékom tartja megadni.«</l>
					<l>Ekkor Erő, mint gyenge leány, mosolyogva imígy szólt:</l>
					<l>»A hold lánya vagyok, s Mahamisnak mondanak engem.</l>
					<l>Most ide szállottam jegyesemnek szedni virágot.</l>
					<l>Megtérek tüstént föltenni az éj koszorúját.</l>
					<l>De, ha mit én kérek, szándékod tartja megadni,</l>
					<l>Jer, haza viszlek, s megkoszorúzlak az éji virággal.«</l>
					<l>Igy szólott, s csalfán rátette az éj koszorúját.</l>
					<l>Széplakon a szűznek már égett keble, s szerelmet</l>
					<l>Sajdító szívvel leborúlt, és monda rebegve:</l>
					<l>»Ég szüze, oh könyörűlj; vedd, vedd el az éj koszorúját!«</l>
					<l>De amaz ellenzé, s most visszacserélve alakját,</l>
					<l>Mint tündér ifjú, szerelemmel hajla ölébe.</l>
					<l>Ettől szülte szelíd Elmét, piros ajku leánykát,</l>
					<l>S szép arcú Hüleket, s meghalt heves ifju korában.</l>
					<l>Elme szülé Álmost, hadat űző bátor Ügeknek,</l>
					<l>Álmostól eredett a győző párducos Árpád,</l>
					<l>Aki elől csattog, s Alpárt rettenti hadával.</l>
					<l>Más részről engem nemzett Hülek Esztora nőtől,</l>
					<l>Engem, kit hínak Kadosának, s nyalka Zoárdot.</l>
					<l>S mink, mint fergetegek, járunk a puszta mezőben,</l>
					<l>S messze seregbontó kezeinkben villog ölő vas.</l>
					<l>Van pedig egy hölgyem, deli tiszta tekintetü Jóla,</l>
					<l>S anyja körűl játszó kis gyermekem, ékes Alember,</l>
					<l>Kik Csepel árnyai közt a zúgó nagy Duna partján</l>
					<l>Várnak emelt karral, s szomorú dalt zengnek utánam.</l>
					<l>De fut időnk, szóval többé nem tartalak: ott fenn</l>
					<l>Lát, s igazán vet sort a nagy hadak istene; víjunk!”</l>
					<l>Így szólván nekivitte vasát. Mint tengeri szélvész,</l>
					<l>Jött hatalommal az is, s fenn villoga, csattoga kardja,</l>
					<l>Mégis alig győzé Kadosának elütni csapásit.</l>
					<l>Kadosa öldöklő kezeit most összecsatolván</l>
					<l>Rettentőn lecsap arca felé; nagy gyorsan elugrik</l>
					<l>Hős Schedios, s ellentartván kikerűli halálát.</l>
					<l>Amint félre szökik, megakad bal lába, s lebotlik.</l>
					<l>Ottan hirtelenűl dőlt testét talpra segíti,</l>
					<l>S bántott erdeiként iszonyítóbb arccal előáll,</l>
					<l>Kettőztetve hevét, és kettőztetve csapásit.</l>
					<l>De az erős ifjú iszonyúbban nyomja, szünetlen</l>
					<l>Képe előtt villog gonosz élű kardja: megindul</l>
					<l>A sisak is, zörög a páncél, s vasrongyai hullnak.</l>
					<l>Nem türhette tovább e harcot nézni lovásza,</l>
					<l>A nyilazó Phaëton, s a szívós hangos idegről</l>
					<l>Gyors nyilat indított, Kadosát leterítni remélvén,</l>
					<l>És rövidíteni ütközetét viadalmas urának.</l>
					<l>Elröppent a nyíl; de hibásan vette irányát.</l>
					<l>Épen emelte kezét Schedios, hogy hóna kinyílván</l>
					<l>A vessző berohant, s szívét megjárta hegyével.</l>
					<l>Ott tüstént lehajolt hős karja, homályba borultak</l>
					<l>Arcai, s melle szorúlt; a vér pedig omla sebéből,</l>
					<l>S bőven aláfolya nagy testén, s szép fegyvere színén.</l>
					<l>A boldogtalanúl nyilazó maga gyilkos acéllal</l>
					<l>Dúla saját kebelén, s leborúla urának előtte.</l>
					<l>Már ekkor Schediost az erő elhagyta, leroggyant</l>
					<l>Lábáról, s nagyokat csörrent vas fegyvere testén,</l>
					<l>Kadosa visszariadt, s mint bálvány, álla helyében,</l>
					<l>Látván a görögöt méltatlan harccal elesni,</l>
					<l>És fájdalmai közt fetrengeni vére tavában,</l>
					<l>Könnyre fakadt, s hidegűlt jobbját megfogva imígy szólt:</l>
					<l>„Így kellett neked, oh méltó jobb harcra, kiveszned?</l>
					<l>A reszketve jövő nyilnak gonosz éle ledöntött...”</l>
					<l>Ám ha reád ily vég vala rendeltetve, borúlj le,</l>
					<l>S istenedet vérző szívvel szólítva köszöntsed.</l>
					<l>Mink ugyan a dalban híredre dicséretet osztunk;</l>
					<l>Mert bátor szüvedet tisztelnünk illik; azonban</l>
					<l>Elmondjuk, kezed is mint birta halálos acélát,</l>
					<l>Mint ragyogál az erős napként csatatéri mezőkön,</l>
					<l>Most pedig a hitlen katonának vesszeje ölt meg,</l>
					<l>S bajviselő fejedet gonoszúl a földig alázta.”</l>
					<l>Így szólott; de amaz meg nem hallhatta utósó</l>
					<l>Szép szavait, s szomorú lelkét az egekbe bocsátá.</l>
					<l>Kadosa lóra szökik, dárdát markolva kezébe,</l>
					<l>S amint rettenetes képpel megy vissza serényen,</l>
					<l>Látja zavart seregét gyengébb csapatokra bomolni,</l>
					<l>Látja futó Dalmát dühödött Viddinnek előtte.</l>
					<l>Ekkoron a kinyugodt paripát meghajtja vasával,</l>
					<l>S megy mint fergetegek szárnyán a gyilkos erőszak,</l>
					<l>Mely tör, emel, vagy aláz, s mindent fölforgat utában:</l>
					<l>Úgy megyen ez, s az ölő seregek közepébe csapódik.</l>
					<l>Ott az erős Lirmek csikorogva visz ellene dárdát,</l>
					<l>De rohanó Kadosát ki nem állja; lehajlik előtte,</l>
					<l>S homloka megtörvén, velejét vérével elönti.</l>
					<l>Kermeli, és Radován, s Radovánnak vad fia Rollán,</l>
					<l>S akik elébe rohannak, az útat elállni akarván,</l>
					<l>Mind leborúl, s keserűn a földet rágva halódik.</l>
					<l>Viddin is a szörnyű romlást közeledni gyanítván,</l>
					<l>Dalmát hagyja, kinyúlt dárdával elébe vetődik.</l>
					<l>Most valamint forró Lybiának puszta határin</l>
					<l>Összemegy életölő agyarakkal két fene állat,</l>
					<l>Úgy rohan a két hős egymást pusztítani. Elsőbb</l>
					<l>Kadosa messze vetett karral mellére irányoz,</l>
					<l>El sem véti, födött mellén megzörren az éles</l>
					<l>Dárda, paizst tör, s nagy páncélát bontja hegyével:</l>
					<l>Ellensége pedig szintekkor eléri hatalmas</l>
					<l>Dárdájával emezt. Bemegy a vas Kadosa jobbján,</l>
					<l>Megszegi köntöseit, s megtördeli oldala csontját.</l>
					<l>De Viddin, mikor a nagy ütés mellére leszállott,</l>
					<l>Nem tarthatta magát, leesett csörrenve lováról.</l>
					<l>Kadosa űlt; de sebét szörnyen fájlalta, s lelankadt</l>
					<l>Karjával dárdája legott a földre lehajlott.</l>
					<l>Viddin megdöbbent, nagy pajzsa kihulla kezéből,</l>
					<l>S a vas megromlott mellén, de nem érte seb. Így ő</l>
					<l>Földre borúlta után erejét nem vesztve megállott,</l>
					<l>Melle szorúlását hamar ébredt lelke felejté,</l>
					<l>S visszarohant vérző Kadosát megvíni halálra.</l>
					<l>Ekkoron ott termett Ámos, buzogányos Iparral,</l>
					<l>És új fegyverben rettenő Dalma, kik őtet</l>
					<l>Hármas erőszakkal leverék viadalmas urokról.</l>
					<l>Ott ismét véres harc támada köztök, az álló</l>
					<l>Bolgárok, s rohanó magyarok vetekedve csatázván;</l>
					<l>Dalma pedig nagy bőrpajzsát mellére borítván,</l>
					<l>A seregek közt vítt, s öldöklő kardja vasával</l>
					<l>Visszacsapott gyakran, s mint könnyű sólyom azonnal</l>
					<l>Elvesze Viddin elől fiatalkoru jó lova hátán.</l>
					<l>Óva csatázott már a nagy bolgár is, erősen</l>
					<l>Meg lévén szaggatva, s födő nagy pajzsa hibázván.</l>
					<l>Ekközben fejedelmi Zalánt lángfürtü Preheszka</l>
					<l>Ily keserű szókkal feddőleg harcra tüzelte:</l>
					<l>„Fejedelem! minket te talán csak nézni hozál ki,</l>
					<l>S fegyvereink fényét mutogatni, holottan az ádáz</l>
					<l>Harc már rég kevereg, s ezereknek hozza halálát,</l>
					<l>Jer, vagy ugyan többé nem várok semmi vezérre,</l>
					<l>S elrohanok, valamerre szivem, valamerre szemem visz.</l>
					<l>Szükségem sincsen népedre; van, aki kövessen.”</l>
					<l>Így szólott, s vele, mint medvék barlangja, morogtak</l>
					<l>Gyermeki, s apró lángszemök a harcokra sugárzott.</l>
					<l>Erre pedig fejedelmi Zalán ily szózatot ejte:</l>
					<l>„Ily keserű szókkal kívánsz-e csatázni Preheszka,</l>
					<l>S hogy fejedelmed alább szállott, nem tiszteled őt már?</l>
					<l>Ám legyen; inségem poharát kiürítem egészen.</l>
					<l>Én ugyan a hadakat nem akartam nyugva követni,</l>
					<l>De Viddin tiltott, s mondotta vitézi szavával,</l>
					<l>Hogy mig fenn rezegő dárdáját, s népe nyomultát</l>
					<l>Láthatom, a csatatért távolról nézve kerüljem.</l>
					<l>Most rohanó népét látom keveredni, s hanyatló</l>
					<l>Dárdáját lassúdni; ...megyek, kell mennem utána.</l>
					<l>Jer te is, és villámkardoddal nyisd meg az útat.”</l>
					<l>Igy szólott, s keseredve legott a zajba merűle,</l>
					<l>S most az egész síkon szörnyű rohanással az egymást</l>
					<l>Öldöklő népek szemközt rivadozva rohantak.</l>
					<l>Ment fejedelmi Zalán, s ellenben népe Zoárdnak;</l>
					<l>Ossa vidéki Philó szemközt vala istenes Unddal.</l>
					<l>Két részről pedig a bolgárok csillaga, Viddin,</l>
					<l>S a széllel rohanó Hermes veszedelmes erővel</l>
					<l>Keltek elő, s egyszerre, miként a felleg esése,</l>
					<l>Rengő dárdákkal harcos magyarokra rohantak.</l>
					<l>Hangzott ég, és föld, és messze morogtak az öblök.</l>
					<l>S most iszonyú képpel Ármány is előkele újra,</l>
					<l>S amint hozta setét népét, s sikra leszállván,</l>
					<l>S ellene szikrázó kardját nyujtotta Hadisten,</l>
					<l>Megmozdúlt a föld, sziklái remegtek alatta,</l>
					<l>S a daliák képén iszonyító sárga halál ült.</l>
					<l>Oh most villanj meg rejtett hadi szikra szememnek,</l>
					<l>Mely nagy századokon mélyen sűlyedve borongasz,</l>
					<l>Villanj meg, s láttasd harcát két isteni karnak! -</l>
					<l>Hogy kacagányos Etét megtartá kardja Hadúrnak,</l>
					<l>Ármány megdühödött, s titkon forralta boszúját,</l>
					<l>Most hallván a bús diadalt, fölkapta halálos</l>
					<l>Dárdáját, s barlangjából dörmölve megindúlt.</l>
					<l>Nem vala még soha rettentőbb, nem kárhozatosb még.</l>
					<l>Mátra nehéz ormát fölütötte ropogva fejével.</l>
					<l>Fergetegek voltak zúgó nagy szárnyai; képe</l>
					<l>Emberevő sárkány. Így jött, vagy mászva, holottan</l>
					<l>A föld megsűlyedt nyomain, vagy szárnya suhogván</l>
					<l>Fölkele, s vérlángú taraját magas égig emelte.</l>
					<l>Benn pedig égő gyomrában nagy sziklahasábok</l>
					<l>Hánykódván, mereven vas tagjai összecsörögtek;</l>
					<l>Jobbik körmében felleg dárdája világolt.</l>
					<l>Igy fölemelkedvén, már szinte Hadurhoz elére,</l>
					<l>De mikor az villámkardját csattogva lenyujtá,</l>
					<l>Visszaesett, és mászva futott a földön előbbre,</l>
					<l>Mint valamely nagy bérc, mely a sík földre leomlik.</l>
					<l>Órjás képében vele volt a Félelem, és a</l>
					<l>Megnehezűlt Átok, mely hogy mene, messze kiszáradt</l>
					<l>A növevényes föld, s fa, virág meghervada utján.</l>
					<l>Nagy vala mindkettő, de nagyobb a Félelem. Ennek</l>
					<l>Árnyékként egekig nyúlt vékony termete. Sápadt,</l>
					<l>És beesett arcán borzasztó álmok ülének;</l>
					<l>Mert látszatján kül nem volt rajt’ semmi valóság.</l>
					<l>Lábai ingadozók, s magasabbak az ormi fenyűknél.</l>
					<l>Így volt a síkon sokszor bujdosni szokása,</l>
					<l>Hol hamar Alpárnak megjárván néma határit,</l>
					<l>Pórokat, és fiatal baromőröket éjjel ijesztett.</l>
					<l>Most a hadba vegyűlt e nagy kísértetes árnyék,</l>
					<l>S ellenségei Alpárnak rettegve kerülték.</l>
					<l>Életölő szemmel ment lassan utána az Átok.</l>
					<l>A vezetők bátor szavait megnyomta szavával,</l>
					<l>Mely fene torkából mélyen hangzik vala, s tompán.</l>
					<l>Hasztalanúl riadoz kürtöd, Lehel, a hadak immár</l>
					<l>Nem hallják hangját, és nem buzdúlnak utána.</l>
					<l>Mindent eltemet, és leszorít a szörnyeteg Átok.</l>
					<l>Jő a Zűrzavar is. Fél ló, fél ember, erőtlen</l>
					<l>Árnyékkép; de vezérképen futos a magyarok közt.</l>
					<l>Ölnyi vasas buzogányt forgat zuhogatva kezében,</l>
					<l>Durva fején borzas süveget visel, és daru-tollat,</l>
					<l>Benne hazugsággal folyvást küzd, s veszt az igazság.</l>
					<l>Nyelve csalást árúl. Így jár a szittya seregben</l>
					<l>Tétova, űz, s biztat, rémít, és ösztönöz; erre</l>
					<l>A sereg oszlani kezd, sorai szakadozva bomolnak,</l>
					<l>Így a többi gonosz csapat is keveregve kiszállott,</l>
					<l>S a rohanó hősnek remegett markában acéla.</l>
					<l>De közelíte Hadúr, s megvágta hatalmasan Ármányt.</l>
					<l>Szikrázott a kard, amint lemerűle nyakába,</l>
					<l>És rengett az egész környék. Amaz ördög erővel</l>
					<l>Tagjait összeszedé ismét, s még álla erősen.</l>
					<l>S mintha heves déltől szájt nyitna vad éjszakig a föld,</l>
					<l>És azon örvényes torkokkal üvöltene, bőgne,</l>
					<l>Úgy bőgött, s az egész levegőt bőgése betölté.</l>
					<l>Másodszor köddárdáját szétverte Hadisten,</l>
					<l>S hasztalanúl ismét vagdosta, hogy összebomoljon</l>
					<l>Termete. Összeomolt, és újra felálla keményen.</l>
					<l>Rettenetes csörgést tettek vas tagjai, szája</l>
					<l>Folyvást zúga, s magyar hadakat rémítve szavával.</l>
					<l>Ekkoron isten erős kardját hüvelyébe taszítá,</l>
					<l>S messze kinyúlt, s markát viharos Tátrára vetette.</l>
					<l>Ott a nagy sziklát csikorogva kitörte tövéből,</l>
					<l>És emelé magasan, mint szinte az égi kaszások</l>
					<l>Fénylenek éjenként, onnan pedig egyben ereszté</l>
					<l>Rettenetes karját, s Ármányt megütötte kövével.</l>
					<l>Röpdöse már a Rém, s körmét istenre mereszté,</l>
					<l>De mikor a nagy szirt roppanva leszálla fejére,</l>
					<l>Földbe lapult, s iszonyú torkán morgása megállott.</l>
					<l>A hadak istene most ráhága, s tiporta boszúsan.</l>
					<l>Lába alatt Ármány vas tagjai összeszakadtak,</l>
					<l>Széllel gördűltek töredéki; de nyögve, remegve</l>
					<l>Ingott a föld is, s két sarkai összeropogtak.</l>
					<l>A Rémet pedig elhagyták gyors szárnyai. Eldőlt</l>
					<l>Isten alatt bérces nagy termete. Félelem, Átok,</l>
					<l>S társaik isten előtt mindnyájan omolva futottak.</l>
					<l>Ő legutól iszonyú kínnal terhelve megindúlt,</l>
					<l>S visszaröpült egyedűl nyomorult rosz lelke pokolra.</l>
					<l>Isten is a harcok mezejét elhagyta serényen,</l>
					<l>S ment ragyogó diadalmával hév déli napon túl.</l>
					<l>Ott fényes kapuját kinyiták magas égi leányok,</l>
					<l>Megtörlék kezeit, s izzadt szép homloka térét,</l>
					<l>Ő pedig a nagy fegyvereket villogni hagyá még,</l>
					<l>De nem csattogatá, kékes fellegre bocsátván.</l>
					<l>Víg lett mostan az ég, boltját nem vonta be felhő,</l>
					<l>S lassan zenge körűl a forgó többi világok</l>
					<l>Ezrede, s hűs szellő játszott a nap sugarával.</l>
					<l>Csak maga küzdött a nyomorú föld, rajta halandó</l>
					<l>Emberek egymáshoz gyilkos viadallal omolván.</l>
					<l>Csak maga nem nyugodott, s fiait keseredve viselte,</l>
					<l>Akiket ő szült, és kebeléből fényre bocsátván,</l>
					<l>Nem táplált egyiránt. Gőzölgő véröket itta</l>
					<l>Most, s fölszáguldott pora lett temetője sokaknak.</l>
				</lg>
				<p>Kilencedik ének</p>
				<lg>
					<l>Gyászos az ütközetek folyamatja. Halálos erőszak</l>
					<l>Járja kemény sorait, s ordító fergetegekként</l>
					<l>Benne vitéz seregek mind vesztig emésztik el egymást.</l>
					<l>Hangjától iszonyút csendűl a kényre szokott fül,</l>
					<l>S kedvetölő vérképeinek látása, s kietlen.</l>
					<l>Bár a nap delelő sugarát megelőzze világgal</l>
					<l>S könnyü sebességgel, míg a harc vészeit és a</l>
					<l>Küzdők tetteiket híven kíséri dalával,</l>
					<l>Fárad az elme; de ők el nem fáradva dicsőség</l>
					<l>Vérbe borúlt mezején hadakoztak urára hanyatló</l>
					<l>Alpárnak, rád, büszke Philó, rád, szívtelen Ármány,</l>
					<l>S aki vadabb vagy még, tereád, nagy haemosi Viddin.</l>
					<l>Oh ha talán vagytok, kik meghallgattatok eddig,</l>
					<l>El ne ijedjetek, a hadakat nem folytatom én most.</l>
					<l>Párducos Árpádnak mint romlott nemzete, miglen</l>
					<l>Kardja Hadistennek gonosz Ármányt meg nem alázá,</l>
					<l>S a búsúlt daliák harcát nem mondom el; innen</l>
					<l>Bodrogköz csendes szigetébe kivánkozik elmém.</l>
					<l>Puszta az: al mezején nem hallatik édes enyelgés,</l>
					<l>Nem dobog emberi láb. Ormán bús szellet üvöltöz,</l>
					<l>És megürűlt hajléki világtalan állnak az éjben.</l>
					<l>Hol Huba, fürge Bodor, hol vannak Hajna Etével?</l>
					<l>Kérdezitek; mert messze hagyám kétségesen őket.</l>
					<l>Hol van gyenge Szömér? Hadrontó Tűzima hol van?</l>
					<l>Elmondom, s megeredt szavaimnak szűnete nem lesz,</l>
					<l>Míg nem hirdetek új örömet Bodrogköz urairól,</l>
					<l>Kedvesek ők nekem is, kedves vagy Hajna, te főkép,</l>
					<l>Szűz hajadon, szép szőke fodorhaju lánya Hubának;</l>
					<l>Mert te, midőn nyugszom, hitető álmomhoz is eljősz,</l>
					<l>És köszönöd, hogy szűz ajakidról, s szőke hajadról</l>
					<l>Édes szózatokat mondék, s kacagányos Etéről,</l>
					<l>Aki erőre nagy a harcban, szépségre legelső.</l>
					<l>Ezt köszönöd, s ekkor látom megnyílni szelíden</l>
					<l>Bíboros ajkaidat, s füleim lágy hangidat érzik.</l>
					<l>Ekkoron a havazó karokat meglátom, az égből</l>
					<l>Isteni szikra gyanánt szállott szem tiszta világát.</l>
					<l>Délnek völgye, szivem titkának régi hazája,</l>
					<l>Dél völgyében is ily tüzes a lány szép szeme. Rajtam</l>
					<l>Nem könyörűl; de megöl ragyogó sugarával utóbb is.</l>
					<l>Vagy hova vesztem el így?... Megtérek Hajna, tehozzád.</l>
					<l>Hű Szakadár hogy Hajna után mind hasztalanúl járt,</l>
					<l>Visszakerűlt szomorú lépéssel az éji tanyához.</l>
					<l>Ott még ősz Huba szendergett, és nyugtos ölében</l>
					<l>Gyermeki összevetett fejjel szép álmot aludtak,</l>
					<l>S alva körűlfekvék tetemét bús gyenge cselédek.</l>
					<l>Erre hogy ért Szakadár, el nem hallgathata, mélyen</l>
					<l>Vette sohajtását, s így monda keserves ajakkal:</l>
					<l>„Alhatol oh Huba? Sőt alszol feledékeny eszeddel.</l>
					<l>Nem kérded többé, hol van deli Hajna; de kelj föl,</l>
					<l>Lásd, hogy reggeledik, s Hajnának reggele nincsen.”</l>
					<l>Szólt, és fölrázá. Kele az, s hallotta beszédét,</l>
					<l>És álmos kezeit Hajnának utána vetette.</l>
					<l>Hajnát nem, de lelé két gyermekit alva ölében.</l>
					<l>Mégis nem vala most lelkének búja emésztő.</l>
					<l>Sejtve, hogy égből jött, hitt a magas álomi képnek.</l>
					<l>Lassan elindítá magzatjait és bizakodván,</l>
					<l>Égi remény hangján szólott vala gyenge szivökhöz,</l>
					<l>És azok elhitték szavait, szaladoztak utána.</l>
					<l>Ő pedig a gondos Szakadárral előre sietvén,</l>
					<l>Messze ható szemeit hevesen járatta tanyáján.</l>
					<l>Már odaért. Épen vala mindene. A dühös al nép</l>
					<l>Vad rohanásában kikerülte lakása határit.</l>
					<l>Mindene visszakerűlt, maga Hajna hibáza közűlök.</l>
					<l>Újra nagy aggodalom szállott lelkébe Hubának;</l>
					<l>Nem nyugovék, hanem a környéket messze bejárá.</l>
					<l>„Hajna hova tüntél?” mondá. „Deli Hajna!” kiálták</l>
					<l>Kis Bodor, és a gyenge Szömér, s zajgottak utána.</l>
					<l>Nem jöve az; de kik a sűrűben rejtve maradtak</l>
					<l>A láz pórok előtt, ismert hangjára kijöttek.</l>
					<l>Jött nagy Elem, Csákány, hadrontó Tűzima eljött</l>
					<l>Végtire, s szörnyü kezét nyujtá keseredve Hubának.</l>
					<l>Mint mely szikla felét az idő vas karja letörte,</l>
					<l>Oly vala ő, balról meg lévén termete rontva.</l>
					<l>Nem látszott, örök éj üle fényén! bal szeme; képe</l>
					<l>Fél vala csak, fele a dárdától összezuzódott.</l>
					<l>Még tetemén látszott csak erő, és szikla szabású</l>
					<l>Vállain, és karján. A pórokat ő maga kétszer</l>
					<l>Visszaveré hajlékától. Harmadszor előlök</l>
					<l>Nem gyáván, gyilkos karral hátrála, levervén</l>
					<l>Négy hegyi pásztort, kik bizakodva rohantak utána.</l>
					<l>Most is nem jött ő, mint akit bú, vagy ijesztő</l>
					<l>Gond bágyaszt; haragos lépéssel jött le hegyéről,</l>
					<l>Mint ki az ellenség jövetét óhajtja szivében,</l>
					<l>S mostani kényesedett fiakat fél szemmel is ölne.</l>
					<l>Nem volt kápa fején; de halálos szálfa kezében.</l>
					<l>Úgy jöve, és komoran nézett a puszta lapályra.</l>
					<l>Majd hogy elért Huba társához, könny omla szeméből,</l>
					<l>S zordon erős ajakán iszonyún ily szózatot ejte:</l>
					<l>„Haj! Huba még mi gonosz, mi csapás van hátra? nagy ádáz</l>
					<l>Harcokat eltürtünk, s nincsen nyugodalma fejünknek?</l>
					<l>Hajdan azért győztünk Álmosnak idétte Kiónál,</l>
					<l>És Munkácsot azért, csak azért nyerhettük el Ungot,</l>
					<l>Hogy buta pórok előtt, nem hős seregeknek előtte,</l>
					<l>Bújuk az erdőket, és napfényt nézni ne merjünk!</l>
					<l>Gyűlölöm életemet, nem, hogy csuffá lön ez orca,</l>
					<l>Sem, hogy bal szememet komor éjszaka rejti; de bánom,</l>
					<l>Átkozom a napot is, melyben a tábor öléből</l>
					<l>Félre henyélni jövék; hiszen a vasat elbirom én még,</l>
					<l>El, csak volna, az ércdárdát tíz rétü paizzsal,</l>
					<l>És magam egy sereget, jőjön bár, fölverek itt is.</l>
					<l>De nincs fegyverem is. Fiam elhordozta magával,</l>
					<l>Egy fiam, és vele elmaradott harcában örökre.</l>
					<l>Boldog! hantja fölött elmennek az esti fuvalmak,</l>
					<l>Megrázzák füveit; de nem őt a sír fenekében.</l>
					<l>Apjának nincs enyhelye még. Vénsége utóján</l>
					<l>Dúlt hajlékában nincs semmie, semmie sincsen!</l>
					<l>S őszűlt fürteivel szabadon csapodárkodik a szél.”</l>
					<l>Elvégzé. Amaz, a hegyhátnak végi lakója,</l>
					<l>Megbúsult szavain, s szomorún így monda viszontag:</l>
					<l>„Romlunk már nagyon, oh bajtársam, Tűzima, romlunk,</l>
					<l>S nem maradott egyebünk lemenő napjainkra panasznál;</l>
					<l>Mégis mely bajokat mondasz terhedre, azoknál</l>
					<l>Több az enyém százszor, keserűbb fájdalma szivemnek.</l>
					<l>Vagy mi az, ami reád jöhet, és több volna halálnál?</l>
					<l>Sőt halnod sem gyáván kell. Iszonyodva tekintik</l>
					<l>A pórok karodat, s nagy erő kell, hogy te ledőlhess.</l>
					<l>És ha ledőltél, nincs ki utánad sírva kiáltsa:</l>
					<l>»Kelj föl apám! ocsmány férjnek keze fekszik ölemben.«</l>
					<l>Nincs ilyen, nincs aki reád félhalva omoljon,</l>
					<l>Akit szellemed is borzadva kerüljön az éjben...”</l>
					<l>Én többszörte halok, s kínomra marad meg az élet.</l>
					<l>Aki előbb ezerek közt voltam karra legelső,</l>
					<l>Nem birom a dárdát, kifutok keseredve lakomból.</l>
					<l>Magzatimért is futnom kell. És mégis azoknak</l>
					<l>Szebbike, főbb örömem, kimarad tévedve nyomomból.</l>
					<l>Éjszaki honjából eljő a kellemes Álom.</l>
					<l>Hasztalanúl jövök el tündér képének utána.</l>
					<l>Nem közelít Hajnám, Hajnának nyomdoka sincsen,</l>
					<l>S a heves aggodalom nyilalásai ölnek el érte.”</l>
					<l>Jól el sem végzé, hogy nagy dobogási robajjal</l>
					<l>Pór csapatok jöttek több részről, melyre sikoltva</l>
					<l>Összefutott a két gyermek. Maga Tűzima állott,</l>
					<l>Mint az erős kőszál, semmit sem féltve helyében,</l>
					<l>S néze hová üssön, s fölkelt a szálfa kezével,</l>
					<l>Nem késett sok időt. Mely nép már legközelebb jött,</l>
					<l>Arra rohant, s zivatar hangján ordíta elébe:</l>
					<l>„Haj! hiszen ezt vártam, por férgei, még csak ez egy volt</l>
					<l>Szíves imádságom, hogy nappal lássalak, íme</l>
					<l>Meglátlak most, s e látásomat el nem eresztem:</l>
					<l>Sorra kemény áldást mondok fejetekre botommal.”</l>
					<l>Így szólott; de azok zavarogva megálltak. Azonban</l>
					<l>Bodrogköz tele lett pórral, s Huba közbeszorúla.</l>
					<l>S hogy látá, nincs semmi segéd, biztatta szorongó</l>
					<l>Gyermekit, és kardját még ép baljába szorítá.</l>
					<l>Rejtve maradt kebelén tépő gyötrelme szivének,</l>
					<l>S úgy mutatá képét, valamint mikor ezrek előtt a</l>
					<l>Vér mezején Susadal fejdelmit verte Kiónál.</l>
					<l>Ehhez tiszteletes kora, és atya léte nagyítá</l>
					<l>Bánthatlanságát; s vele Csákány, és Elem ott volt</l>
					<l>Mint hegyen a rég múlt századnak tölgyei állnak,</l>
					<l>Villámot, zivatart elvárván bátran, azonban</l>
					<l>Illattal viselős ibolyák nyilnak ki töveiknél,</l>
					<l>S a fiatal tölgyek meg sem rendülnek alattok:</l>
					<l>Úgy a régi csaták győzői hatalmasan álltak</l>
					<l>A két gyenge körűl, várván az erőszakot. És ha</l>
					<l>Ellenség szív, ha kegyesség volna parasztban,</l>
					<l>Megszűnnek vala itt; de doronggal, görbe kaszákkal</l>
					<l>Jőnek azok, s Szakadár csak alig tarthatja meg őket.</l>
					<l>Szidva riasztva körűlszáguld, s kelevéze hegyével</l>
					<l>Döfdösi a közelítőket. Majd gyorsan odábbáll,</l>
					<l>S visszakerűl ismét, s rontóbban ereszti ki karját.</l>
					<l>Már ötször szágulda körűl, már Tűzima botján</l>
					<l>Soknak vére lefolyt, s hét élet alutt el örökre.</l>
					<l>Ekkor Csongorral közelített a temető had.</l>
					<l>Jött Ete, s megmozdult rettentő jobbja legottan.</l>
					<l>A ragyogó kardot markába ragadta; de elsőbb</l>
					<l>Szólt szerelem hangján a szőke fodorhaju lányhoz:</l>
					<l>„Hajna te, szép örömem, a harc veszedelme ne érjen</l>
					<l>Tégedet, a hegynek tetejére lovaddal eredj föl,</l>
					<l>S várd be, mig a környék dúlói elesnek előttünk.”</l>
					<l>Még el sem végzé, már Tomboli tudta mit érez,</l>
					<l>Megmozgatta fejét, s mint a jó gondolat, úgy ment,</l>
					<l>S a hegy legmagasabb tetejét Hajnával elérte.</l>
					<l>Most ezek a szigeten zajgó népségre ütöttek,</l>
					<l>És Csongor mene társaival, hol látta ijesztő</l>
					<l>Tűzima szálfáját lezuhanni halálos ütéssel,</l>
					<l>Rá pedig a szaladó népet hadakozni kövekkel.</l>
					<l>Arra rohant; de Etét szilajító gondjai vitték.</l>
					<l>Mint mely villám a felhőt csattogva hasitja,</l>
					<l>Úgy mene szörnyü sebességgel. Csapdosta, tiporta</l>
					<l>Akiket ért, s élők, holtak düledeztek előtte.</l>
					<l>Csakhamar a nagy tért befutá öldösve, zavarva.</l>
					<l>Majd itt, majd meg amott csattant meg fegyvere, s ez már</l>
					<l>Harc sem volt, hanem irtózat, magas égbe kiáltás,</l>
					<l>S a réműlve futó pórok veszedelme, halála.</l>
					<l>Sokszor, kik szabados menedéket lelni reméltek,</l>
					<l>Visszariasztattak rohanó kacagányos Etétől,</l>
					<l>S nyögve el-elhaltak, ha közel szágulda fejökhöz;</l>
					<l>Ő pedig egyre veré őket, s nem lelte nyugalmát.</l>
					<l>Mint megyen a nyihogó ménesnek büszke csikósa</l>
					<l>Bogláros paripán lovait téríteni; úgy ment</l>
					<l>Hős Ete, s a szaladók csapatit mind összeterelte,</l>
					<l>Hogy keze súlya alól csak egy ember lelke se vesszen,</l>
					<l>Aki előbb számot nem adand kedvelteiről, az</l>
					<l>Ősz Huba életiről, s bodrogközi többi lakókról.</l>
					<l>Már sokat egybezavart, kikhez, hogy utószor elére,</l>
					<l>Összerogyott a ló huzamos futtában alatta,</l>
					<l>Melyre vadabb lőn még, s így szólt, keze, kardja mozogván:</l>
					<l>„Hah! nyomorúlt férgek, ki hozott ide títeket is még?</l>
					<l>Vagy hogyan öljelek el, hogy emésszem lelketeket meg,</l>
					<l>Ha Huba veszni talált, s Bodrogköz előbbi lakói?”</l>
					<l>Szóla. Nem értették; de remegtenek a buta népek,</l>
					<l>És az ölő ifjú lábához sírva borultak.</l>
					<l>Az pedig a ragyogó kardot már fogta fejökre,</l>
					<l>Hogy vallják ki Hubát. De Hubát meglátva, legottan</l>
					<l>Szűnt dühe, s a ragyogó kardot hüvelyébe taszítván,</l>
					<l>Öldöklő jobbját szivesen nyujtotta Hubának,</l>
					<l>S társainak, s a gyermekeket kebelére szorítá.</l>
					<l>Ott az öreg bajnok nem örűlt még teljesen, és már</l>
					<l>Ajka kinyílt, hogy Hajna baját panaszolja Etének;</l>
					<l>Az pedig őt megelőzve imígy ejtette beszédét:</l>
					<l>„Hadban előszűlt hős, bajainknak vége szakadt már.</l>
					<l>Szüntesd meg szomorú lelkednek gondjait: ott áll</l>
					<l>A hegynek tetején egyedűl deli Hajna leányod.”</l>
					<l>Akkor az ősz fölemelte szemét, meglátta leányát,</l>
					<l>Elnémúlt örömén, s köszönettel Etére borúla.</l>
					<l>Csongor is elvégzé harcát, és sorra kötözte</l>
					<l>A rabokat, hogy több kárral ne jöhessenek ismét.</l>
					<l>Tomboli a dúlás közben Hajnával alább jött,</l>
					<l>És a hegy közepén leborúla egy almafa mellett.</l>
					<l>Hajna leszállt hószín lábával az ifju füvekre,</l>
					<l>És megörült Ete látásán, ki halálos erővel</l>
					<l>Járta meg a szigetet, s feje, s bajnoki karja kitetszett.</l>
					<l>Látta rohantában, s döntő erejében az ifjút</l>
					<l>A deli lány, s megörűlt, s elbámúlt szörnyü hatalmán.</l>
					<l>Jobban örűlt még, hogy nyomban meglátta Hubát is,</l>
					<l>S gyenge Szömért, s a fürge Bodort kapcsolva kezéhez.</l>
					<l>Akkor Tomboli fölkele, és így szól vala hozzá:</l>
					<l>„Asszonyom! a bajokat kikerültük. Nincsen ezentúl,</l>
					<l>Aki reád haragos karját nyujthassa; de boldog</l>
					<l>Léssz az erős kebelén s örömidnek napja soká tart.</l>
					<l>Mégis az elmultról ha szivednek kedves az emlék,</l>
					<l>Tartsd meg aranyszálát a bús tündérfi hajának.</l>
					<l>Szép dolog a szívnek boldogtalanért is epedni,</l>
					<l>S még valahára talán veszedelmed ijesztene: akkor</l>
					<l>Vedd azon emléket, s délnek tájára lobogtasd.</l>
					<l>Megjövök én tüstént: szél, villám nem jön előbb meg,</l>
					<l>Megjövök én délről, s biztos menedékre kiviszlek.”</l>
					<l>Monda siralmasan, és eltünt a híg levegőben.</l>
					<l>Ment közel a nap alatt, s a nap hallotta uráért</l>
					<l>Gyenge süvöltését, s az egek kis csillagi hallák;</l>
					<l>Hajna pedig szomorú hálával néze utána.</l>
					<l>Fényes aranyszálát pihegő kebelére bocsátá,</l>
					<l>S szánakodás hangján ily szózatot ejte szelíden:</l>
					<l>„Tégedet oh tündér, hogy menteni földre leszálltál,</l>
					<l>Elrontott az erős isten, s most szertevetődvén,</l>
					<l>A nagy egek színén lebdes szép tagjaid árnya.</l>
					<l>Szörnyű végzetedért nem elég kis könnye szememnek,</l>
					<l>S gyenge az én panaszom napodat meg’ visszaidézni.</l>
					<l>Téged azért nemződ nem lát tündökleni többé</l>
					<l>Hajnali fényében, sem anyád nem nyujtja kezét, hogy</l>
					<l>Bánatos orcádat harmattal mossa vidámmá.</l>
					<l>Mégis enyészted után ha van árnyékodban is érzés,</l>
					<l>Lásd, hogy az emlekező lánynak, noha boldog egészen,</l>
					<l>Kedvese karján is megtisztel néha siralma -</l>
					<l>De te vészéséért engem sanyarítva ne büntess,</l>
					<l>Istene hősömnek! soha én nem kértem ohajtva,</l>
					<l>Hogy dél fényes egét tündér odahagyja miattam,</l>
					<l>És gyermekkorom álmaival szívemre boruljon.</l>
					<l>Nem kértem; de nagyon kívántam, imádtalak érte,</l>
					<l>Hogy valahára erős karral deli bajnok öleljen.</l>
					<l>És megadád, Ete, hadzavaró deli bajnok ölelt meg.</l>
					<l>Most mikoron boldog napjaimnak kelne világa,</l>
					<l>A boldogtalanért, hogy az értem romla, ne büntess.”</l>
					<l>Így végzé, s szemeit levoná a kékes egekről.</l>
					<l>Nem mulatott: szívét a földhöz huzta szerelme,</l>
					<l>Arra, hol örvendő képpel rá vár vala apja,</l>
					<l>S a kis testvérek, hol hős Ete teljes erőben</l>
					<l>Büszke magas fejjel fölségesen álla közöttök.</l>
					<l>Ment szaporán, s legelőbb Bodor utját állta Szömérrel.</l>
					<l>Csókolták, karján csüggöttek, sirtak, örültek.</l>
					<l>És atyjokra vivék. Az hogy kebelébe fogadta,</l>
					<l>Épségén megörűlt, s örömét ily szóra fakasztá:</l>
					<l>„Látom, kétségem sincs benne, leányom, az égből</l>
					<l>Szállt kezek ápoltak, s az öreg katonára tekintvén</l>
					<l>Égi Hadúr küldött tévelygésidre segédet.</l>
					<l>Áldassék neve! sokszor rám ontotta kegyelmét,</l>
					<l>Most a legfőbbet, hogy téged visszavezérlett,</l>
					<l>Aki öregségem napját föltartsa szemével,</l>
					<l>S az ha leszállt egykor, testvérinek anyja maradjon.”</l>
					<l>Elvégzé az öreg, s teljes lett álma. Leánya</l>
					<l>Megcsókolta kezét, és kedveze, szóla, mosolyga,</l>
					<l>Mint csókolta előbb, s vala szólni, mosolygani kedve.</l>
					<l>Majd pedig elválván, a hős karjára füződött,</l>
					<l>S állt mellette, hogyan fiatal szép kerti fa mellett</l>
					<l>Áll a völgyi virág, s ráhajlik az esti szelekkel.</l>
					<l>Szűz feje ott a fát gyengén megfekszi, s puhán nőtt</l>
					<l>Lombja közől a hajnallal pirosodva kifejlik.</l>
					<l>Hajna is igy hajlott a hős kebelére fejével,</l>
					<l>S nem vala nyugta soká. Amint már visszamenének,</l>
					<l>Egy fia vesztett pór rejtekből űzte boszúját,</l>
					<l>Látta fiát a síkon elesni Etének előtte,</l>
					<l>Most meghuzta magát, s kopját vete rája boszúsan.</l>
					<l>Vélte, talán őt, vagy lánykáját lelheti, s akkor</l>
					<l>Lelke nyugodtabb lesz. És ment a kopja suhogva,</l>
					<l>Vitte halálos erőszakkal boldogtalan élét.</l>
					<l>Észrevevé Ete, s Hajnáját elvonta előle.</l>
					<l>Gyilkos szer! hova indultál? Nem Hajna szivének</l>
					<l>Termett a te vasad; de halálúl terme lövődnek,</l>
					<l>Aki ha el nem ereszt, fia utján nem megy alunni.</l>
					<l>Im lemerűl a kopja kemény fagyökérbe hegyével,</l>
					<l>És rezzenve megáll; de az izmos pór fut. Az élet</l>
					<l>Kedves lesz neki, és fut ijedve. Utána hevülten,</l>
					<l>Mint zúgó zivatar, fut hős Ete, s űzi, riasztja.</l>
					<l>A hegyen ők szörnyű dobogással messze szaladtak,</l>
					<l>Jóval előbb a pór, mindig közelítve az ifjú,</l>
					<l>S öldöklő jobbját fölemelve halálos ütésre.</l>
					<l>Egy nagy szikla feküdt, szabadon, sűlyedve, középen,</l>
					<l>Végső oltalomúl dühösen nekidőlt az erős pór,</l>
					<l>És meg is indítá rohanó kacagányos Etére.</l>
					<l>A gyors bajnok után Bodor is futa nyugtalan ésszel.</l>
					<l>Most a rettenetes sziklát meglátva sikoltott:</l>
					<l>Kit hogy halla emez, az eső sziklának előle</l>
					<l>Nem futa, megtartá bajosan, s más utnak ereszté,</l>
					<l>És a szikla szakadt iszonyú robogással, az alsó</l>
					<l>Bokrokat, és fákat csikorogva lehordta, mig a mély</l>
					<l>Völgybe legördülvén iszapos lágy földben elűle.</l>
					<l>A pór addig előbb kele, és folytatta futását,</l>
					<l>S szinte elért a hegy tetejéig, hol feketéllő</l>
					<l>Rozzant vén sziklák oromúl tornyozva fölálltak.</l>
					<l>Nem késett, a sziklákat megmászta; de jókor</l>
					<l>Ott termett Ete hős, lábát megfogta kezeivel</l>
					<l>S rajta nagyot rántott. A pór a szikla kiálló</l>
					<l>Szálát áltölelé, s nem esett le; de a nagy erőtől</l>
					<l>Termete megroppant. Még egyszer húzta meg a hős,</l>
					<l>És a nagy kőszál leszakadt a pórra ropogva.</l>
					<l>Halva marad nyomorul, vérét velejével elöntvén,</l>
					<l>S a tört kődarabok mellette zörögve futának.</l>
					<l>Nagy zavar, aggodalom volt lenn; de előttök ezennel</l>
					<l>Megjelenék Ete, s fenn űlt a kis gyermek ölében,</l>
					<l>Melyre oszolt a gond, s öröm állott vissza helyébe.</l>
					<l>Már mindnyájan az ősz Huba hajlékához elértek,</l>
					<l>S mindenik éhét és szomját hevenyében elűzé.</l>
					<l>Kedvre derültek az ősz daliák; mert bajnak utána</l>
					<l>Édesb a lakozás. Hadrontó Tűzima képét</l>
					<l>Mint lehetett, kividámította, s haragja megenyhűlt.</l>
					<l>Félretevé a nagy szálfáját, s szálfája helyett a</l>
					<l>Sorba kerűlt ragyogó nedvű kupa forga kezében.</l>
					<l>Ily lakozás közben Huba szólította fiát, és</l>
					<l>Hegyre futásáért így feddődék vele, mondván:</l>
					<l>„Gyermekem a te időd nem jött el, még te veszélybe</l>
					<l>Oktalanúl ne szaladj. Ha korán elrontod erődet,</l>
					<l>Nem lesz azon korban, hol többnek kellene lenni.</l>
					<l>Majd ha karod dárdát birhat, s a kengyelig érnek</l>
					<l>Lábaid, a hadakat bizvást megjárhatod: addig</l>
					<l>Ódd magadat bajtól, ne rohanj vesztednek elébe.”</l>
					<l>Így feddette fiát, s annak beborúl vala képe.</l>
					<l>Síra, hogy a dárdát nem bírják karjai, s lába</l>
					<l>Még kengyelbe nem ér. De örűlt neki Tűzima, s hítta.</l>
					<l>Amint hozzá szólt, megijedt a gyermek először</l>
					<l>Zordon hangjától, később lábára fölűle,</l>
					<l>S félve vevé kenyerét hadrontó szörnyü kezéből.</l>
					<l>Csongor előkele most véres feje könnyü sebével,</l>
					<l>Kit hogy láta Szömér, s deli Hajna, kötözni siettek.</l>
					<l>(Mert ilyen kezek ápolták a bajnokot akkor.)</l>
					<l>Hajna törölte sebét, s vérét elmosta szelíden</l>
					<l>Ifjú arcairól, s a sebről félresimítá</l>
					<l>Szög haja lágy fürtét. Hozzá jött gyenge Szömér, és</l>
					<l>Írt köte rá, és a bajnok megörűle sebének,</l>
					<l>És mosolyogva hajolt a gyenge kezeknek alája,</l>
					<l>Akit egyébként nem könnyű illetni erősebb</l>
					<l>Karnak is a viadal mezején, s elvárni veszélyes.</l>
					<l>Most csendes vala, és hozzájok nyájasan így szólt:</l>
					<l>„Szőke fodor haju lány, s te mosolygó barna leányka,</l>
					<l>A sebeket ti nagyon kegyesen kötitek be, azért ha</l>
					<l>Még sebeim lesznek, hozzátok térek azokkal,</l>
					<l>Vagy magam is könnyű sebet ejtek testemen önként,</l>
					<l>Hogy ti bekössétek, és annak lelkem örűljön.”</l>
					<l>Így szólt, és amazok pirulának, társi dicsérték.</l>
					<l>Félrevonult ezután, s egyedűl lön Hajna Etével.</l>
					<l>Messze terűl a sík tájék szemeiknek előtte,</l>
					<l>Bodrog alattok megy, csillámos habjait űzvén,</l>
					<l>Kedvez az ég, suhogó szeleit lassúdan ereszti.</l>
					<l>Némán áll a hős, szeme Alpár tája felé vész,</l>
					<l>S aggodalom hangján hozzá deli Hajna imígy szól.</l>
					<l>„Hős, ha szavam téged nem bánt meg, az este közelget,</l>
					<l>S még te nyugodt nem vagy: van kedvesb titka szivednek.</l>
					<l>Messze kivánkoznak rettentő karjaid innen,</l>
					<l>S Hajna tüzes szemeid látásán nem mer örülni.”</l>
					<l>Végezi; szép Ete hős tüstént így válaszol erre:</l>
					<l>„Nem vagyok én, oh Hajna, nyugodt, és karjaim innen</l>
					<l>Messze kivánkoznak; de ne aggódj: titka szivemnek</l>
					<l>Nincs, ezután sem lesz, mely kedvesb volna szivednél.</l>
					<l>Alpár vérengző viadalmai gyujtanak engem;</l>
					<l>A harc híre után lesz csak nyugodalma fejemnek;</l>
					<l>Mert tudod, a magyar itt harc nélkűl nem tud örülni.”</l>
					<l>Így szóltak. Távol pedig Alpár puszta vidékén</l>
					<l>Véres harc vala még, s iszonyú morajával eget vert.</l>
				</lg>
				<p>Tizedik ének</p>
				<lg>
					<l>Ekközben lassan futa már a déli verőfény,</l>
					<l>És nyugatot közelebb kezdette hevíteni lángja,</l>
					<l>S még folyvást dühödött a harc, s vérizzadozással</l>
					<l>Mérgesedett daliák egymást fene búban emészték,</l>
					<l>És mig erős Isten dühös Ármányt meg nem alázta,</l>
					<l>Vert vala rohanó seregek nagy része, s zavarban.</l>
					<l>Itt fejedelmi Zalán Kundot megnyomta hadával,</l>
					<l>S a lobogós Csörszöt; vele volt a spártai Hermes,</l>
					<l>S mint kirepített nyíl, haladott, hős népeket űzvén.</l>
					<l>A két hadvezető állt még, s tüzesedve merész Kund</l>
					<l>Vissza Zalánra csapott. Megrengett sárga sisakja,</l>
					<l>S bús csengése riadva hatott viselője fülébe.</l>
					<l>De hamar a nyilazó Krallin, s lángfürtü Preheszka,</l>
					<l>A daliás Kundot leverék fejedelmi Zalánról.</l>
					<l>S fürge lovát nyilazó Krallin vesszője megölte.</l>
					<l>Ott a bátor hős, megbúsúlt lelke tüzelvén,</l>
					<l>Csapdosa szerte, s futó népét harsogva kiáltá;</l>
					<l>Akkor Hermessel harcolt fia, s meg-megakasztá</l>
					<l>Vad rohanásában. Mint két hegyes éktelen árboc,</l>
					<l>Látszottak nagy dárdáik, s mikor összecsapódván</l>
					<l>Egymást rontották, recsegett a nagy fa kezökben.</l>
					<l>Nem lehetett Csörsznek leteríteni spártai Hermest,</l>
					<l>A lobogós Csörszöt nem tudta ledönteni Hermes;</l>
					<l>Néha kimozdítá; de merészen visszacsapott az,</l>
					<l>És megdöbbenté haragos vad képe az űzőt.</l>
					<l>Senkinek a lobogós Csörsz nem hátrála csatáin,</l>
					<l>Nem hátrált most is; de mikor hadi népe futamlott,</l>
					<l>S atyja szavát hallá, mene ő is. Utána zörögve</l>
					<l>Vitte hadát Hermes, s rengő dárdája nagy ércét.</l>
					<l>Csörsz hogy Kundhoz elért, biztatta fiúi szavával,</l>
					<l>S végtelen örvényként mindent leteríte körében.</l>
					<l>Ellenben rohanó Hermes, s lángfürtü Preheszka,</l>
					<l>Víttak erőszakosan, s vérengző harc leve köztök.</l>
					<l>Víva körűl a népség is, s nagy zajt üte, s hullott,</l>
					<l>Mint szelek indultán elhullnak az őszi levelkék.</l>
					<l>Kadosa ekközben belső szekerére borúlva</l>
					<l>Sínlődött sebein; de leginkább harca szünésén.</l>
					<l>Ekkoron elhagyván harcát, jöve nyalka Zoárd, és</l>
					<l>Lágy testvér hangon szomorú bátyjához imígy szólt:</l>
					<l>„Bátya! miért vesznél te dicsőség nélkül előttem?</l>
					<l>Lásd, gonoszúl fordúl a harcon csalfa szerencsénk:</l>
					<l>Elviszlek tova, hol csata nincs, s kéjedre pihenhetsz,</l>
					<l>Én meg visszajövök meghalni, ha végnapom eljött.”</l>
					<l>Erre kemény lelkű hős bátyja viszontag imígy szólt:</l>
					<l>„Óh mért szólsz nekem ilyet öcsém, testvéri kezeddel</l>
					<l>Mért inkább a földbe nem ölsz, nem fojtasz el engem?</l>
					<l>Menj, a nagy bolgárt népemből hídd ki, s boszúlj meg.</l>
					<l>Őtet imént dárdám leütötte; de melle vasával</l>
					<l>S pajzsa nyomásával jókor kikerűlte halálát.</l>
					<l>Engem azonban elért súlyos dárdája födetlen</l>
					<l>Oldalamon; de azért meglátsz a harcokon engem:</l>
					<l>Csak te rohanj most, s véremnek vasad állja boszúját.”</l>
					<l>Így szólott; amaz is szavain nem késve megindúlt.</l>
					<l>Vitte hadát iszonyún, iszonyúbban vitte acélát.</l>
					<l>Máris erőtlenűl hátrál vala Kadosa népe,</l>
					<l>Őket Viddinnek bátor katonái szoríták,</l>
					<l>Bár Viddin maga nem vala itt. Maga a seregekhez</l>
					<l>Ment legelőre, hol a hadat űző párducos Árpád</l>
					<l>Küzd vala, s a seregek ritkulva bomoltak előtte.</l>
					<l>Ő oda ment; de nevét a hős ordítva kiáltá,</l>
					<l>S a rohanó bolgár sokaságnak elébe vetődött.</l>
					<l>Ott haragos hangon Viddint többszörte kiáltá,</l>
					<l>S véres utat töre kardjával. Levetette Berinkát,</l>
					<l>És Tivarót s Rohemet lassúvá tette sebekkel.</l>
					<l>Volt egy Ronka nevű bolgár, alhadnagyi tisztben,</l>
					<l>A nagy Viddinhez termetre, ruhára hasonló,</l>
					<l>S bár nem is olyan erős, de merész, és küzdeni termett.</l>
					<l>Ez hogy népe között szágúldani látta Zoárdot,</l>
					<l>Arra csapott: „Viddint nyomorú te, mi végre kiáltod?</l>
					<l>Itt van most, rettegj, s érezd meg karja hatalmát.”</l>
					<l>Így szólván nagy dárdával megütötte Zoárdot,</l>
					<l>S rojtos pajzsa felét letöré. Mind hitte csalódva,</l>
					<l>Hogy Viddin harcol. Viddint ordíta Zoárd is,</l>
					<l>S hitte, de nem réműlt, hanem elnémúla keserves</l>
					<l>Mérgében, s odaugratván megszúrta halálos</l>
					<l>Sebbel erős mellét, s vérét ontotta szivének.</l>
					<l>Ronka legott megszűnt, s elhajlott büszke fejével.</l>
					<l>Rajta örömbe merűlt győzője; de búsan üvöltött</l>
					<l>A bolgár sokaság, s réműlten elálla körűle.</l>
					<l>Tas hátul szemesen minden mozgásra vigyázott,</l>
					<l>S merre kevergő nép csüggedve vezértelen állott,</l>
					<l>Ott termett tüstént, és közbevetette hatalmát.</l>
					<l>Szinte nem is tuda most hova menni, holottan ijedve</l>
					<l>Ármány lelkétől, több részről engede a nép.</l>
					<l>Mégis legzajosabb harcot kezdett vala Hermes,</l>
					<l>S a fejedelmi Zalán, s iszonyú katonája, Preheszka,</l>
					<l>Hol mikor a szomorú zengést hallotta, serényen</l>
					<l>Vitte feléje hadát. De Philó a várasi zászlót</l>
					<l>Szerte lobogtatván, szaporán mene, mint az ölő nyíl,</l>
					<l>S gyújtogatá népét, s rontotta az ellene vágót.</l>
					<l>S most vala, hogy magyarokra rohant a szűtelen Ármány.</l>
					<l>Ingadozó fejjel csak alig viva része; nagyobb rész</l>
					<l>Már futa, s visszacsavart paripán mellőzte csatáját.</l>
					<l>Csak maga nem rettenve megállt a párducos Árpád.</l>
					<l>A dühödő Rémnek helyt nem hagya büszke szivében;</l>
					<l>Küzde, s dicső feje rettenetes mozgással emelte</l>
					<l>A rezegő tollat, s tündöklött isteni kardja,</l>
					<l>Mint lobogó mennykő. Hogy azonban látta bomolni</l>
					<l>Visszafutó hadait, megfordította hatalmát,</l>
					<l>És keserű szívvel mene vissza, holottan elérte</l>
					<l>Őt rohanó Viddin, s így szólította kevélyen:</l>
					<l>„Futsz-e vezér, nyomorúlt latroknak büszke vezére?</l>
					<l>Fuss bár, eltemetem nevedet, s e dárdavas átjár</l>
					<l>Testeden, és félénk szivedet megmetszi hegyével.”</l>
					<l>Így szólt, s a feketés nagy dárdát szörnyen emelte.</l>
					<l>Jól hallá e zajt, el sem futa tőle nagy Árpád,</l>
					<l>Mint más futna, kit asszony szült félékeny apától.</l>
					<l>Nem futa, megfordúlt, s nagyságos homloka látszott,</l>
					<l>És csak alig látszott, már villoga, csattoga kardja,</l>
					<l>S a rohanó Viddint megszédítette csapása:</l>
					<l>Így fordúl meg az égi vihar nagy tengerek árján,</l>
					<l>Így fordúl vele meg a tenger szörnyü hatalma:</l>
					<l>Mint, Viddin! tereád fordúlt meg erőszakos Árpád;</l>
					<l>Akkor dárdádat nem birtad emelni fejére,</l>
					<l>Nyelved is elnémult; de az otthagya téged azonnal,</l>
					<l>S a szaladó seregekhez elért. Reszkettek előtte</l>
					<l>A sanyarú Rémek, s népét kergetni szünének;</l>
					<l>Ő pedig így szólott, s meghallák a hadak őtet:</l>
					<l>„Hősök vagytok-e még? tí vagytok-e, kikkel Ügeknek</l>
					<l>Hős fia, Álmos apám indúlt telepedni nyugatra?</l>
					<l>Vagy hova futtok most? Hah! hol vagyon a ti hazátok?</l>
					<l>Vissza magyar! most vissza velem, vagy halni, vagy ölni!</l>
					<l>Merre vasam villog, s hadat űző hangja sivítand.”</l>
					<l>Így szólt, s a hadakon végigharsog vala hangja.</l>
					<l>Mindjárt égre ható riadással visszanyomultak</l>
					<l>A szaladók. Valamint mikor Isten járja hatalmas</l>
					<l>Lábbal tengereit, hullám megy előtte tolongva,</l>
					<l>Mely az idős sziget orma fölött tüneményesen elcsap,</l>
					<l>És szirtet, partot betemet zabolátlan özönnel:</l>
					<l>Úgy mene a had erős Árpád fejedelmi szavára.</l>
					<l>Megfúvá kürtét Lehel is, s a nemzeti zászlót</l>
					<l>Vitte magas kézzel Bulcsú; most lelkesedetten</l>
					<l>Mind új harcra hevűl, mind új dúlásra törekszik.</l>
					<l>Most vala, hogy futa Isten elől a mátrai Rém is.</l>
					<l>Tüstént a csüggedt sziveket megszállta merészség.</l>
					<l>Kund, s lobogós fia Csörsz ordítva rohantak előbbre.</l>
					<l>Jött Tas is, és ragyogó kardját hozzájok emelte.</l>
					<l>Istenes Und bátrabb viadalba vezette vitézit,</l>
					<l>És maga hadrontó hatalommal víva közöttök.</l>
					<l>A bolgár harcot bátrabban tűrte Zoárd is,</l>
					<l>És kivivé tetemét a vélt Viddinnek előlök.</l>
					<l>Kadosa, hogy hallá riadozni vezére szavával</l>
					<l>A harsány kürtöt, dárdát emelinte hevűlten,</l>
					<l>S nem birván, valamint ezelőtt, keseredve lehajtá</l>
					<l>Büszke fejét, és könnyei a dárdára csorogtak;</l>
					<l>Bojta is elbágyadt szemeit még egyszer emelvén,</l>
					<l>A magas égre veté, s így szóla törékeny ajakkal:</l>
					<l>„Oh csak még ma viselhetném a harci szerencsét,</l>
					<l>S bajvívó karomon bolgárok vére csorogna,</l>
					<l>Mily örömest halnék; de talán majd halni fogok, haj!</l>
					<l>S a csata híre között nem lesz ragyogása nevemnek.”</l>
					<l>Ekkép szóla keservesen, és bágyadva lehunyta</l>
					<l>Bús szemeit; de Hadúr ráinte nagy égi kezével,</l>
					<l>S sorsa, hogyan kéré, a harc, és harci halál lön.</l>
					<l>Fenn, hova emberi szem, sem az agg föld hangja nem érhet,</l>
					<l>Áll egyedűl gyönyörű ragyogással az életi csillag.</l>
					<l>Onnan külde sugárt a hős tetemébe Hadisten.</l>
					<l>Szállt a tiszta sugár, vékony ragyogása megosztá</l>
					<l>A levegőt, s kedves hangzat jöve lassan előtte.</l>
					<l>Éledezett a hős. Lelkét öröm-ösztön emelte,</l>
					<l>S a jövevény hangzat megrázkodtatta halálát:</l>
					<l>Végre beszállt a fény, s kebelében vette lakását.</l>
					<l>Akkor Bojtának megnyilt szeme, homloka gyógyúlt,</l>
					<l>És behegedt. Tetemét nagy erő izgatta, s merészség.</l>
					<l>Ismét látá a napot, a napalatti világot,</l>
					<l>Látá a szörnyű viadalt, s kívánta veszélyit.</l>
					<l>Lóra kapott, és népe közé vágtatva kinyujtá</l>
					<l>Fényes acélkardját, hol örömbe merűlve tekinték</l>
					<l>Bámulatos szemmel katonái, s nyomába rohantak.</l>
					<l>Így mikor a daliák mind föllázadtak, előttök</l>
					<l>Hadvezető Árpád szágulda serényen: az izzadt</l>
					<l>Mén futa, mint szellő, tajtékzó szájjal alatta,</l>
					<l>És földet döbbentve vivé fejedelmi hatalmát;</l>
					<l>Ő pedig ült, daliás képén nagy lelke kitűnvén.</l>
					<l>Rettentő szeme, mint az erős nap fénye világolt,</l>
					<l>S mint az ölő villám ragyogott markában acéla.</l>
					<l>Párduca messze repült suhogó szélszárnyon utána,</l>
					<l>S fenn a bús levegőt rezgő lobogója hasítá.</l>
					<l>Gyorsabban nem száll az egek villáma, sem ennél</l>
					<l>Nem rettentőbb a felhők szakadása, holottan</l>
					<l>Végtelen országok zuhogó özönébe merűlnek;</l>
					<l>Nem megyen így keserű mérgében az étlen oroszlán;</l>
					<l>Csak bátor keselyű rohanása hasonlatos ehhez,</l>
					<l>Mely magasan suhog el szárnyával az égi szelek közt,</l>
					<l>S a morajos felhőbe merűl. Ott szája hegyébe</l>
					<l>Villámot veszen, és sziklás fészkére lecsattan.</l>
					<l>A fejedelmi vezér ekkép szágulda, s omoltak</l>
					<l>A népek, valamerre csapott. Maga dölyfösen állott</l>
					<l>Rettenetes Viddin, szédűlt feje újra fölélvén,</l>
					<l>És Bulcsúra veté másodszori harca haragját.</l>
					<l>Véresen, és bátran állott ez előtte, s kezétől</l>
					<l>Félté, nem félvén maga, a nagy nemzeti zászlót.</l>
					<l>Ekkor jött Árpád rohanó népeinek előtte.</l>
					<l>Kit mikoron látott nagy erőben haemosi Viddin,</l>
					<l>Hadra szokott szive megdöbbent, s kétségbe vonúla,</l>
					<l>De hamar ismét a vak tűz szikrája fogá el,</l>
					<l>S lelke vadúl ily gondolatokba merűlve tünődött:</l>
					<l>„Viddin! Viddin! erőd hova lett, hova bátorodásod,</l>
					<l>Mely veszedelmiddel nőtt, mint kísértetes árnyék</l>
					<l>A lemenő nappal, hova lett most bajnok eszedből?</l>
					<l>Hah! hogy egy ember előtt meg kell döbbennem ijedve,</l>
					<l>Aki előtt csak imént seregek nem mertenek állni!</l>
					<l>Óh szállj vissza megint hadi bátorsága szivemnek:</l>
					<l>Nem gyermek vagyok én, nem enyelgő gyenge leányka,</l>
					<l>Nem! hanem a bajnok Temoronnak fajzata Viddin,</l>
					<l>Akik erősök nemzettek, hogy lenne vitézebb</l>
					<l>Minden egyéb hősnél, és általa lenne dicsővé</l>
					<l>A bolgár sokaság... Ám jőj hát büszke lator, te,</l>
					<l>Jőj, hogy véred után Viddinnek híre maradjon.”</l>
					<l>Hasztalanúl így szólt, s az üres levegőben enyésző</l>
					<l>Szózatival gonoszúl játszott a csalfa szerencse.</l>
					<l>Ő szaporán Sthenelos ménét megkapva, reá űlt;</l>
					<l>Tarta nehéz pajzsot, s kivoná új kardja hatalmát,</l>
					<l>Mely még vértelenűl nyugodott a cifra hüvelyben;</l>
					<l>Most pedig a legerősb bolgártól fényre hozatván,</l>
					<l>Síva röpűlt, s a porlevegőt csillogva hasítá.</l>
					<l>Árpád, hogy daliás Viddint közelíteni látá,</l>
					<l>Ráösmert, s egy pillanatig szűntette rohantát.</l>
					<l>Majd az előre haladt sokaságot félrekerítvén</l>
					<l>Szólt s ezeket mondá Viddinnek lelke hevéből:</l>
					<l>„Ösmerlek Bodony, (így hangzék magyarúl neve) híred</l>
					<l>Elterjedt, valamerre magyar hordozza szerencsés</l>
					<l>Fegyvereit; de gonosz bélyeg van nyomva nevedre;</l>
					<l>Mert nemzettagadó kész vagy gázolni rokon vért</l>
					<l>És bérért idegent szolgálsz; idegennek adózol</l>
					<l>Annyi vitézséggel, hogy végre erős hadi munkád</l>
					<l>Hírt hozzon neki és neked, és népednek alázást.</l>
					<l>Vajha ne jósoljak, hír nélkül fogtok enyészni,</l>
					<l>A fizető úrnak harcaiban elaljasodottak,</l>
					<l>Száma fogyott kis nép; mert önként messze szakadtok</l>
					<l>A vértől, melyhez tartozni szerencse s dicsőség.</l>
					<l>Térj meg azért, hajtsd meg karodat hódoltan előttem,</l>
					<l>Térj meg népeddel, nagy térű földet adandok</l>
					<l>Birtokodúl s helyet és szólást a népi tanácsban.</l>
					<l>Nemzetnek léssz tagja, kit én, - úgy adja Hadisten!</l>
					<l>Megtelepítendek e boldog földön örökre.”</l>
					<l>E szavakon Viddin gondokba merűle; de büszke</l>
					<l>Szíve acéláról a szó nyila végre lepattant,</l>
					<l>Meghódolni kevély, inkább hódítani vágyó,</l>
					<l>Veszni rohant vadságában elszánt vala menni</l>
					<l>A veszedelmes uton; megtérnie szégyen eszének.</l>
					<l>Hős Árpádhoz azért így szólt vala válaszadólag:</l>
					<l>„Csábítók szavaid; de valók nem, büszke vezér te,</l>
					<l>S nem csatatérre valók, hol kard és dárda parancsol.</l>
					<l>Vagy hiszed azt, hogy kit még ember meg nem alázott,</l>
					<l>Viddin előtted csak szóért meghódol örömmel?</l>
					<l>S nem gázolsz-e te is, ki fenyítesz, szinte rokon vért?</l>
					<l>S földet igérsz, mely még el nincs foglalva? s ha Isten</l>
					<l>Úgy akarandja, soká nem lesz? De halálos ütésre</l>
					<l>És nem szóra jövék ma eléd. Az utóbbi világ majd</l>
					<l>Lássa meg, a két nép meddig fog fényleni? Melyik</l>
					<l>Fogy meg előbb nemzettagadó romlásban elesvén;</l>
					<l>Kettőnknek sorsát pedig itt válassza ez óra.”</l>
					<l>Így szólt s megrohaná a nagy fejedelmi leventét.</l>
					<l>Mint mikor éktelenűl zendűlvén, összecsap ég, föld,</l>
					<l>S a beborúlt egeket csak villám fénye deríti;</l>
					<l>Itt pedig elmohosúlt üregekből kél dübörögve</l>
					<l>A zivatar, s vele fölharsog nagy tengered, oh föld!</l>
					<l>És egyszerre világ vas sarkai meghasadozván,</l>
					<l>Völgy, és hegy remeg, a nap, hold, és csillagok ingnak,</l>
					<l>S mindeneken rémítve uralkodik a vad erőszak;</l>
					<l>Ilyen erőszakkal két hős egymásnak eredvén</l>
					<l>Összemegy itt földet rengetve, halálos ütésre,</l>
					<l>És csattog, csörög a fegyver, s a fényes acélhegy</l>
					<l>Messze kivillámlik, haragos szikrái lehullván.</l>
					<l>Bámúl a sokaság környűl, és szünteti harcát;</l>
					<l>De hamar elzúg a szélvész, hamar elvesz erősök</l>
					<l>Karjai közt a harc, ha harag gerjeszti föl őket,</l>
					<l>S véröket, életöket meg nem kímélve csatáznak.</l>
					<l>Vág Viddin, s fényes vasa Árpád pajzsa felé száll,</l>
					<l>S azt nagy zörgéssel ketté lehasítja középen;</l>
					<l>A rezet, és a bőrtömetet, s a vas lapot egyben</l>
					<l>Megszegvén bemerűl; de nagy Árpád sértelenűl van;</l>
					<l>Visszacsap, és Viddin sisakára lecsattan ütése.</l>
					<l>Szörnyebbűl ennél Istennek mennyköve nem csap,</l>
					<l>Nem súlyosb a vízszakadás. Nem tartja hatalmát</l>
					<l>A sisak, és nagy haj, sem erős koponyája; az éles</l>
					<l>Vas lemerűl, hol az életerő lakik, agyvelejébe,</l>
					<l>És hidegen megy mélyen alá. Viddin feje hajlik,</l>
					<l>Mint hajlik Haemos tetején a díszes iharfa,</l>
					<l>Melyet hasztalanúl sok időig vágtak erőtlen</l>
					<l>Fejszések, s környűlültek fáradva; de jő a</l>
					<l>Tengernek zivatarja vadan, megrázza tövében,</l>
					<l>S ott harsogva ledől a nagy fa vak éjszaki völgybe.</l>
					<l>Így dőltél te is el, bolgárok erős feje, Viddin!</l>
					<l>Rajtad az összetörött fegyver rémítve csörömpölt,</l>
					<l>És bátran dobogó szivedet megtörte halálod.</l>
					<l>A fejedelmi magyar tovamenvén, déli világként</l>
					<l>Vitte az öldöklő vasat, és sereg omla előtte.</l>
					<l>Bojta, hogy a harcokhoz elért, népére Zalánnak,</l>
					<l>Mint lecsapó sólyom, veszedelmet, s szörnyü halált vitt.</l>
					<l>És legelőbb agyas Ocsko fejét megszegte vasával,</l>
					<l>Aki legott nyergére borúlt, és vére leomlott.</l>
					<l>Ennek védelmét Krallin vállalta ivére,</l>
					<l>És nyilazott, de nyilát nem jól hordozta szerencse.</l>
					<l>Elröppen vala Bojta fölött, és messze suhanván,</l>
					<l>Gyengén a lobogós Csörsznek süvegére leszállott.</l>
					<l>Még egyszer nyilazott, de vitéz Bojtára hiába</l>
					<l>Szórta nyilát. A bús vég még nem szálla szivéhez.</l>
					<l>Bojta ezenközben lecsapott Dernára, ki görcsös</l>
					<l>Nagy bottal közelíte vadúl; őt Bojta fülénél</l>
					<l>Balról támadván, megvágta, s midőn amaz erre</l>
					<l>Megfordúlt csikorogva, nehéz véres feje zugván,</l>
					<l>Jóval előbb, hogysem botját Bojtára lecsapná,</l>
					<l>Már hős Bojta, nyakán beveré kardjának acélát:</l>
					<l>Így ez is a véres földet megölelte, keserves</l>
					<l>Kínjában kezeit rágván. Nagy botja fejénél</l>
					<l>Fetrengett, mint egy magas ág letörött fa tövénél.</l>
					<l>Bojta továbbrándult, s Rányit megütötte derékon,</l>
					<l>S cifrás nyergéből lebukott ez azonnal. Utána</l>
					<l>Elvesze Dorminolik, s agg Kempi Preheszka fiával,</l>
					<l>Sárga Zoborral, kit mikoron kopját löke hozzá,</l>
					<l>Visszavetett kopjájával hős Bojta lesujtott.</l>
					<l>Ment azután, hol nagy zajjal fejedelmi leventék</l>
					<l>Víttanak egymás közt. Hős Kund Alpári Zalánnal;</l>
					<l>A lobogós Csörsszel Hermes; lángfürtü Preheszka</l>
					<l>Visszaverő Tassal, kik, mint az erőszakos éjszak</l>
					<l>Erdeje zúg, ropog a zivatarban, zúgva, zörögve</l>
					<l>Egymás közt iszonyú zajjal fene harcokat űztek.</l>
					<l>Bojta is arra rohant, s Hermes katonái közűl az</l>
					<l>Ellene jött macedó Theophilt nyakszirten ütötte.</l>
					<l>Védni rohant Xenophon, Hermes testvére, dsidával.</l>
					<l>Bojtát hóna körűl megszúrta, de Bojta boszúsan</l>
					<l>Visszacsapott, és jobb karját leütötte könyökben,</l>
					<l>S nem szűnvén, kebelébe veré a kardot; amannak</l>
					<l>Teste legott leesett, s nyájas képére halál űlt,</l>
					<l>Bús feketén, mint űl tengerre az éktelen éjfél.</l>
					<l>A porban még fetrengett, rángatta nyakával</l>
					<l>Gyenge fejét, s Hermes! Hermes! kétszerte kiáltá.</l>
					<l>Harmadszor rebegett, s ajakán testvére nevének</l>
					<l>Hangjai szellőként szomorú lelkével enyésztek.</l>
					<l>Így vesze ő, Bojtát a seb fájdalma hevíté.</l>
					<l>Népe közé mene kötni sebét; de körűle süvöltő</l>
					<l>Torkokon a görögök Hermest szomorodva kiálták.</l>
					<l>Jött az, s a lobogós Csörsznek kikerűlte csatáját.</l>
					<l>Mint röpülő nyíl, jött, s haj! öccsét halva találta.</l>
					<l>Nem várt, nem szólott, köny nem futa bánatos arcán;</l>
					<l>De szive síra, s boszút ordított benne haragja.</l>
					<l>Mind a népe között álló Bojtára mutattak.</l>
					<l>Arra rohant; az erős népet dárdája megosztá,</l>
					<l>Bojtához juta, és oldalt megszúrta dühödve.</l>
					<l>Bojta nehéz szívvel tüstént eldőle, s veszendő</l>
					<l>Bús feje porba merűlt. És ekkor az életi csillag</l>
					<l>Visszavevé sugarát, mely búsan zenge, miként zeng</l>
					<l>A panaszos lantnak megpattant húrja, s rezegve</l>
					<l>Égbe kerengett a kínnal telt földi határból.</l>
					<l>Ossa vidéki Philó bal szárnyát űzte nagy Árpád,</l>
					<l>S már készűlt a várasiak harcába merűlni,</l>
					<l>Hogy kezöket fáradt Undról csattogva leverje;</l>
					<l>De szomorú zajjal jött Bojta halála fülébe,</l>
					<l>S a győző Hermest bús szemmel látta ragyogni.</l>
					<l>Ekkor megfordúlt, s biztatván, szóla Lehelhez;</l>
					<l>„Hallod-e a bús zajt, szép kürtű gyermeke Tasnak?</l>
					<l>Haj! nem csalfa zaj az, Bojtának veszte van ottan;</l>
					<l>Menj szaporán, ódd a népet, verd vissza ölőjét.”</l>
					<l>Monda, s rohant a hős, szép kürtű gyermeke Tasnak.</l>
					<l>Lógva hagyá buzogánya fejét kürtének alatta,</l>
					<l>S dárdát vett jobbjába, de a hadi kürtöt először</l>
					<l>Megfúvá nyargaltában. Harsogva hatott el</l>
					<l>Hangja, s az elcsüggedt fejeket büszkébben emelte.</l>
					<l>Bojta körűl tüstént iszonyú harc támada. Hallák</l>
					<l>A kürtös daliát közelíteni, s bízva csatáztak.</l>
					<l>Hermes is elborzadt hangjára, s kitére közűlök,</l>
					<l>Hogy Lehel ellen erős dárdáját győztösen üsse.</l>
					<l>Összemegy a két hős. Hermes téveszti szurását,</l>
					<l>Ellensége ruhái között megy el érc hegye. Akkor</l>
					<l>A szép kürtü Lehel Hermes pajzsának irányoz,</l>
					<l>És üti; de kitörik ropogó dárdája kezéből;</l>
					<l>Őt Hermes nyomban, mint gyilkos erős fejü sólyom,</l>
					<l>Űzte, s körűl szomorún harcoltak Bojta vitézi,</l>
					<l>S már emelé iszonyú magasan dárdája hatalmát,</l>
					<l>Mely mint nagy mennykő csattana Lehelre, de gyorsan</l>
					<l>Visszaszökik jó sárga lován a szittya levente,</l>
					<l>És buzogánnyal csap Hermes mellére, holottan</l>
					<l>Nyilt vala a páncél, s vastag nyaka bőre fehérlett.</l>
					<l>Ottan (előbb hogysem suhogó dárdája leszállna)</l>
					<l>Érte csapás, s felső csontját döbbentve betörte.</l>
					<l>Hermesnek dárdája leszállt, de nem olyan erővel,</l>
					<l>Mint kele, s kártalanúl lezuhant vállára Lehelnek:</l>
					<l>Hős Lehel a dárdát büszkén elrázta magáról;</l>
					<l>De Hermest végső lélekzete nyomta. Keményen</l>
					<l>Csapkoda rá Lehel, és agyban verdeste. Lefordúlt</l>
					<l>Ő, s szép fegyvereit, s testét paripája tiporta.</l>
					<l>Ekközben Krallin Lehel arcát vette irányba,</l>
					<l>És meg is érte, piros vérét bőrére kiontván;</l>
					<l>De Lehel a könnyű sebbel nem gondola: harcolt.</l>
					<l>És ismét jöve más nyíl is, mely szügyben ütötte</l>
					<l>Sárga lovát. Megroggyant az, s nem vitte ülőjét:</l>
					<l>Akkor mind örömes zajjal rohanának elébe</l>
					<l>A sisakos görögök s tótok fejedelmi Zalánnal.</l>
					<l>Ellenben leütött Bojtának népe csatázott.</l>
					<l>Jött maga is fejedelmi Zalán, és üstökös Indát</l>
					<l>Földre veré, süvegét, s koponyáját összehasítván.</l>
					<l>Megkergette Vihart s oldalt úgy szúrta, hogy egyben</l>
					<l>Összerogyott, és földre zuhant nagy teste lováról.</l>
					<l>Már Lehel a hősök közepett maga álla; de jöttek,</l>
					<l>Mint ropogó villám, lobogós Csörsz, s apja merész Kund,</l>
					<l>Megronták a kört, tágúlást adva Lehelnek.</l>
					<l>Jött Tas is, és harcolt rohanó fejedelmi Zalánnal;</l>
					<l>Csörsz pedig egy csapatot maga bontott, s vitte halálos</l>
					<l>Dárdáját legelől. Krallin futa tőle; de nyomban</l>
					<l>Száguldott Csörsz, és félénk hátába ütötte</l>
					<l>Dárdáját. Hegye messze bement, s megfúrta veséjét.</l>
					<l>Gyors Krallin leborult. Íján megpattana húrja,</l>
					<l>S dőltében nyíllal ragyogó puzdrája lecsörrent.</l>
					<l>Csörsz kivoná az erős dárdát, s így szóla fölötte:</l>
					<l>„Hitvány! tőled sem fog többé senki remegni;</l>
					<l>Sőt tőled nem is, a nyiltól, mely szívedet őrzé.</l>
					<l>Jó híred sem lesz; mert Csörsz, Kund gyermeke győzött,</l>
					<l>Gyors nyilazó kezedet fényes dárdája leszegvén;</l>
					<l>És nem lesz, ki dicsérhessen, mert nemzeted elvész</l>
					<l>Még ma, reád pedig a pusztának férgei jőnek,</l>
					<l>S tagjaidat megeszik, s nyomorúlt rosz véredet isszák.”</l>
					<l>Így szólván fölemelte fejét a büszke levente,</l>
					<l>Ment tova, mint vértől párolgó mérges oroszlán;</l>
					<l>S a leütött Krallin katonái futottak előtte;</l>
					<l>Más részről azalatt végső munkára sietvén,</l>
					<l>Jára vezéri Philó, s a réműlt népeket inté,</l>
					<l>A hadakat szaporán megjárta serény lovon, és hol</l>
					<l>Viddinnek népét, s a többi vezértelen álló</l>
					<l>Népeket észrevevé, fenn szóval kérve, fenyítve</l>
					<l>Harcba tüzelte, s kemény sorokat rendelve továbbkelt.</l>
					<l>És mikor a sorokat mind végigjárta, hadához</l>
					<l>Ment ismét, s magasan viteté a várasi zászlót.</l>
					<l>Ott a várasiak közepett vágtatva ragyogván</l>
					<l>Harcba rohant; de közel jött már a párducos Árpád.</l>
					<l>Földre veré Sthenelost, ki vezéri Philónak elébe</l>
					<l>Futva gyalog sietett, kelevézét hátrafeszítvén.</l>
					<l>A kelevézt Árpád elvágta, s utána leszegte</l>
					<l>Gyenge nyakát az erőt vesztett nyúl szívü görögnek.</l>
					<l>Árpád öldöklő kezeit nem vette le rólok;</l>
					<l>Szűntelen ölt, s a nagy zászlót közel érte vasával.</l>
					<l>Ott szorosan pajzsos görögök búsúlva megálltak.</l>
					<l>Közbevevék a nagy zászlót a harci vezérrel;</l>
					<l>De mikor Árpádnak megcsattana kardja közöttök,</l>
					<l>Sárga halálképpel mind nagy réműlten oszoltak,</l>
					<l>S a zászló remegett félénk tartója kezében.</l>
					<l>Bulcsu leverte Thoást, Árpád a strímoni Zénót,</l>
					<l>És Notarast: annak beleit kihasítva, emennek</l>
					<l>Vállát érve, s erős fogait megtörve agyában.</l>
					<l>Mind egyszerre nehéz fegyverrel földre zuhantak.</l>
					<l>Árpád harmadszor Zákóra, a várasi zászló</l>
					<l>Tartójára csapott. Megüté azt vakszeme táján,</l>
					<l>Hogy tüstént nyergére borúlt, szédült feje csüggvén.</l>
					<l>Ekkoron Árpádot végső diadalma vezette,</l>
					<l>Rája rohant, szörnyű szemmel két félre tekintvén,</l>
					<l>A zászlót kivevé, s magasan fölemelve kiálta,</l>
					<l>Hogy végigrengett seregén nyers hangja szavának.</l>
					<l>Nagy Faragónak adá, magasan hogy tartsa közöttök.</l>
					<l>Ekkoron a zászlót meglátták gyors hadi népek,</l>
					<l>Kik követék Undot, kik víttak nyalka Zoárddal,</l>
					<l>Mind magasan ragyogó fegyverrel előbbre rohantak.</l>
					<l>Megrémült pedig a görög, és futa gyorsan előttök.</l>
					<l>A bolgár makacsan helyt álla, de kardja Zoárdnak</l>
					<l>Irtogatá őket, mint tűz a sárga kalászok</l>
					<l>Dús sorait, vagy erős fejszés töves erdei fákat,</l>
					<l>Aki korán kimegyen sűrűn nőtt dombi berekbe,</l>
					<l>Hol fiatal fáit szaporán vágdossa, s mikorra</l>
					<l>Szemközt a delelő nappal fáradva lenyugszik;</l>
					<l>Már hosszan beterítve van a zöld erdei tájék.</l>
					<l>Ekkép ölte Zoárd, s kopjás katonái az álló</l>
					<l>Bolgárok seregét; de megűzé párducos Árpád</l>
					<l>Ellensége hadát, s most ketté válva, veszendő</l>
					<l>Osztályban gyengén harcolt segedelme Zalánnak:</l>
					<l>Hermes népeit ővele a harc mérge kizárta</l>
					<l>Vára mezői felé. Lobogós Csörsz, s apja, merész Kund</l>
					<l>S a fene képű Tas villogtak előtte tömötten.</l>
					<l>Itt pedig a fejedelmi magyar csattogva szalasztá</l>
					<l>A réműlt hadakat, s a várasi büszke csoportot.</l>
					<l>Megfordúla Philó kétszerte; de a hadat űző</l>
					<l>Árpádnak kezeit nem merte bevárni, nem a bús</l>
					<l>Villámló szemeket, s daliás komor arca hatalmát.</l>
					<l>Most imez, a rohanó seregek fejedelmi vezére</l>
					<l>Megszüntette lovát, s nagy hangon utána kiáltott:</l>
					<l>„Gyáva! Ki más ezerek lelkét viadalra tüzelted,</l>
					<l>Futsz most kardom elől, nem tudsz meghalni vitézűl.</l>
					<l>Bár hát fuss: de tiporjon meg vas lába lovadnak,</l>
					<l>S a véres Tisza nagy halait táplálja sziveddel;</l>
					<l>Mert nem vagy méltó seregeknek előtte ragyogni.”</l>
					<l>Gúnyosan így szólott, hogy megfordítsa futását;</l>
					<l>Mert igen óhajtá megvíni; de hűlve, remegve</l>
					<l>Ment a csalfa vezér, mint párás csillag az égen,</l>
					<l>Mely leszakad, s halovány lángjának fénye kialszik.</l>
					<l>Már közel ért veszedelméhez. Tisza partja fölött egy</l>
					<l>Fűz mellett hökkenve megállt. Örvényesen ingott</l>
					<l>Lábainál a víz, remegő árnyéka halálként</l>
					<l>Látszott mély fenekén, de körűle csoportosan álltak</l>
					<l>A réműlt katonák. Mind erre rohantak eszetlen</l>
					<l>Bódúlásokban, s nem volt, ki megója haláltól;</l>
					<l>Hátúlról pedig a magyarok riadása dörömbölt.</l>
					<l>Mint rontó zivatar jöttek csillogva, robogva,</l>
					<l>S mérges ölő nyilak, és kopják röpdöstek előttök.</l>
					<l>Ritkult a sokaság; jaj, üvöltés támada benne;</l>
					<l>Holtakkal beterűlt a part, s Tisza árja piroslott.</l>
					<l>Árpád is véres kardját hüvelyébe taszítá,</l>
					<l>És dárdát ragadott, s kivetette vezéri Philóra.</l>
					<l>Jó tova volt, amennyire majdnem futhat el ember</l>
					<l>Húsz lélekzet alatt; a szörnyű dárda pediglen</l>
					<l>Elfuta, mint villám, s lecsapott derekára Philónak.</l>
					<l>Ekkoron az többé nem mert mulatozni helyében;</l>
					<l>A víznek szöktette lovát. Hortyogva vesződött</l>
					<l>A hű pára, s urát magasan hordozta; de égett</l>
					<l>Ennek háta közén a dárda, s befogta sötétség</l>
					<l>Bús szemeit. Most mind zajosan szöktettek utána</l>
					<l>A vert, dúlt seregek, s mikor a mély vízbe merűltek,</l>
					<l>Két részről kicsapott a víz, s gyász színbe borulván,</l>
					<l>A letiport füveket görögök vérével itatta.</l>
					<l>Benn az erős örvény közepén sok bajnok elűle,</l>
					<l>Sok lemaradt lova hátáról, elhányva sisakját</l>
					<l>Küzdött a habbal, de veszendő társa lehúzta,</l>
					<l>S vad halak étkéűl a mélybe ragadta magával.</l>
					<l>Másokat a nyilak értenek el, kik halva lehajták</l>
					<l>Vérbe borúlt fejöket, s bőrös pajzsokra terűltek.</l>
					<l>Haldoklók közepett sokszor lemerűle az élő.</l>
					<l>Jaj hangzott, s szomorú bőgés, s magas égbe kiáltás;</l>
					<l>Zengett a dagadó Tisza, s partjai visszamorogtak.</l>
					<l>Ossa vidéki Philót siető lova vitte: de mostan</l>
					<l>A szárazhoz elért, s lerogyott, párája kifogyván.</l>
					<l>Ott ura is csak alig birván nagy fegyvere súlyát,</l>
					<l>Nyögve kiváncorgott, s lelkét a partra lehelte.</l>
					<l>Ez lett a kiveszett görögök hírére Görögrév.</l>
					<l>Ekközben tüzesen harcolt a második osztály,</l>
					<l>Még fejedelmi Zalán, és a lángfürtü Preheszka</l>
					<l>Álltanak, és az erőt nyomták bizodalmas erővel.</l>
					<l>Példájokra megállt Alpár bús népe s csatázott.</l>
					<l>Mindennél rettentőbb a lángfürtü Preheszka.</l>
					<l>Ez hogy sárga Zobort, kit főkép kedvele köztök,</l>
					<l>Nem látá a harci mezőn, fene bánatot érzett</l>
					<l>Durva szivén, s lobogó dühhé vált búja szivének.</l>
					<l>Vér habzott ajakán, s égett hadi tőre kezében;</l>
					<l>Szerte futott, ordítva fiát, és ölve kereste.</l>
					<l>Sokszor mennydörgő szava zengett a hadi zajban:</l>
					<l>„Hol vagytok kik elöltétek deli gyermekem éltét?</l>
					<l>Hol ti veszett ebek? Oh mért bátran előmbe nem álltok,</l>
					<l>Hogy lecsapott fejetek dőljön tetemére fiamnak?”</l>
					<l>Így ordíta. Reá bátran rohanának az elhúnyt</l>
					<l>Bojta vitézei: ő pedig ölt, s pusztíta közöttök.</l>
					<l>Mellben szúrta Bakót, mikor ez buzogányt vive rája,</l>
					<l>S fültövön agg Csabait, s a tőr áltjárta egészen</l>
					<l>Hősi fejét. Ezeket tüstént betakarta halálok,</l>
					<l>S testeiken habzó paripák vágtatva tiportak.</l>
					<l>Ezt az erős Balator nem tűrte nyugalmasan, indúlt,</l>
					<l>Mint szakadó felleg, s arcúl támadta Preheszkát.</l>
					<l>Szinte fejét ketté vághatta; de összesivítván</l>
					<l>Parti darázsrajként rázúgtak az ifjak azonnal,</l>
					<l>És leverék apjok lábához, előbb az idősbik</l>
					<l>Szúrta, s vidám szeme húnyorgásit örökre lezárá.</l>
					<l>Ott elesett Balator, s hálóként összelyukasztott</l>
					<l>Teste, körűl, bőven gőzölgő vérit okádta.</l>
					<l>Szint’ akkor, vesztére jövén, az idősbet agyalta</l>
					<l>Réz buzogányával gyors Téti; de visszakerűlvén</l>
					<l>A testvérekből háborgó Konka, nagy átkok</l>
					<l>Közt Tétit hátúl karddal megvágta derékon.</l>
					<l>A gyors Téti hajolt, valamint szép délszaki szálfa</l>
					<l>Hajlik az erdőben, melyet vihar ére középen;</l>
					<l>Mégis emelte vitéz karját, és visszasuhintván,</l>
					<l>Ketté vágta fejét Konkának: csakhamar őt is</l>
					<l>Körbe vevék, s az erős, és bús atya tőre hegyével</l>
					<l>Megszúrá mellét, hogy szörnyethalva lefordúlt.</l>
					<l>Most iszonyúbb lett még a harc riadása közöttök.</l>
					<l>Mint mikor a sívó tigriskölykekre rohanva</l>
					<l>Öl, pusztít nagy erőszakkal két sárga oroszlán,</l>
					<l>S nyomban előrohan a tigris nő, s híme: holottan</l>
					<l>Körmeik, és fogaik egymást lángolva szakasztják;</l>
					<l>Reng a nagy barlang, s morajokkal bömböl az erdő:</l>
					<l>Így küzdött, fiait védvén, lángfürtü Preheszka,</l>
					<l>S messze sivalkodván szava, s hosszú tőre ragyogván,</l>
					<l>Rettentő vala harcaiban, s rohanása halálos.</l>
					<l>Hallá ezt alpári Zalán, s bizodalmas erővel</l>
					<l>Villogatá kardját; de körűl alig állhata népe</l>
					<l>Kundnak, s a lobogós Csörsznek, s fene Tasnak előtte.</l>
					<l>Még csak az elbúsúlt atya harcolt győztös erővel.</l>
					<l>De most közbecsapott Karadónak gyermeke bátran,</l>
					<l>A pajzsos Televér, s mint kőtorony álla közöttök,</l>
					<l>Somnyelü dárdáját sebesen forgatva fejöknél.</l>
					<l>Izmos volt Televér, izmosb valamennyi vitéznél,</l>
					<l>Aki ma itt harcolt, s volt bátorsága szivének</l>
					<l>Tagjaihoz képest: ki sem is tért senkinek, és a</l>
					<l>Seregeken dúló keze, s fegyvere véres utat tört.</l>
					<l>Hímes erős kápát emelintett barna fejével,</l>
					<l>És pajzsán látszott az iramló Rémnek alakja,</l>
					<l>Akit erős Isten hajdan megaláza Kiónál.</l>
					<l>Így mene nyugtalanúl járván a vas csapatok közt:</l>
					<l>Dárdáját vér és por lepte, s vitézi ruháját.</l>
					<l>Most, hogy alóla kidőlt lova, harcra gyalog mene, döntő</l>
					<l>Órjás lábával letiporta az ellene küzdőt.</l>
					<l>Így jött a szörnyű ide is, s hogy zúgva kinyújtá</l>
					<l>Hosszú dárdáját, megütötte Preheszka vitézlő</l>
					<l>Két fiait, kik azonnal együtt a földre borultak.</l>
					<l>Ott ugyan az, kit utóbb ért meg dárdája, ledőlvén</l>
					<l>Élve maradt a holt testvér tört oldala mellett,</l>
					<l>S lassan emelte fejét, s kivoná a kardot alóla.</l>
					<l>Ekközben Televér ágyékon szúrva lesújta</l>
					<l>Még egy erős testvért, s mikor atyjok szíve szakadva,</l>
					<l>Vért sírván szeme, tőrével Televérhez utat tört,</l>
					<l>A negyedikre rohant, s kebelét leszegezte vasával.</l>
					<l>Ekkoron, akit előbb leütött, föltámada ismét</l>
					<l>Holt testvérétől, s karddal megcsapta derékon</l>
					<l>Dárdanyelét, mely ott mindjárt a földre lehajlott.</l>
					<l>Még hozzá csapa másodszor; de hatalmas ütését</l>
					<l>Föltartá Televér pajzsával, s visszarohanván,</l>
					<l>Megragadá őt, és kardját kicsavarta kezéből.</l>
					<l>Ekkor erős karral fölemelvén vitte magával,</l>
					<l>Mint viszi héja fiát, s keselyű a gyáva galambot.</l>
					<l>A gyermek szomorún vergődött, síva kiáltá</l>
					<l>Hátramaradt apját. Őt a nagy bajnok azonban</l>
					<l>Szüntelenűl ragadá, széles mellére szorítván.</l>
					<l>De közelíte vadúl a bús atya, és löke súlyos</l>
					<l>Somfa gerelyt, mely nagy Televért lábszáron ütötte,</l>
					<l>Erre megállt, és a vergődő gyermeket ottan</l>
					<l>Földbe csapá nagy erőszakkal, hogy azonnal elájúlt.</l>
					<l>Rátapodott azután, s lelkét kitiporta dühében.</l>
					<l>Oh mért kelle, szegény atya, nemzened ennyi veszélyre</l>
					<l>Hős fiakat, vagy mért egyebütt nem veszhete léted,</l>
					<l>Hogy fiaid szomorú végét keseredve ne látnád?</l>
					<l>Jősz, s lecsapott fiadat már késő menteni. Gyilkolsz,</l>
					<l>S haj! elhúnyt fiadat tőröd hegye vissza nem adja.</l>
					<l>Jött némúlt kínban szaporán lángfürtü Preheszka,</l>
					<l>S már fia halva feküdt. Televér is visszatekintvén,</l>
					<l>Oltalmat keresett; gerelyét csikorogva kirántá</l>
					<l>Nagy szárcsontjából; de hegyes tőrével elérte</l>
					<l>Ellensége, s kinyílt hónát megszúrta, holottan</l>
					<l>Mélyen elült a vas vérében. Szúrni akarta</l>
					<l>Még egyszer; de reá, mint sértett erdei, mely nagy</l>
					<l>Méreggel veri lángagyarát, s öli, marja vivóit:</l>
					<l>Úgy mene megbúsúlt Televér, s megölelte derékon</l>
					<l>Vérengző vas karjaival, s a földre lenyomta.</l>
					<l>Ott hangos torkát végső veszedelmes erővel</l>
					<l>Fojtogatá, s iszonyú kínzással elölte, aléltan</l>
					<l>Földre rogyott maga is, s diadalmát érte halála.</l>
					<l>Bámúlt a sokaság, iszonyodva megálla körűlök.</l>
					<l>A fejedelmi Zalán többé nem merve megállni,</l>
					<l>Vérző szívvel eredt szaladásnak. Utána csapongva</l>
					<l>Csak kevesen mentek hűséges régi vitézek.</l>
					<l>Már félig lemerűlt a nap, s bús gyenge sugára</l>
					<l>E gyilkos földön, s vizein reszketve borongott,</l>
					<l>S szálla setéten, mint örök éj, a felleges alkony;</l>
					<l>Párducos Árpád most fordúla meg a Tisza mellől,</l>
					<l>S amint jött sebesen, szaladását látta Zalánnak,</l>
					<l>Aki, miként felhő szalad a szélvészes erőtől,</l>
					<l>Mely feketén döbörögve kikél, s ordítoz utána:</l>
					<l>Ugy szaladott szomorodva setét végének előtte,</l>
					<l>S várait, és gazdag földét megvédni felejté.</l>
					<l>A fejedelmi magyart nagy erő izgatta, serényen</l>
					<l>Vágtata, s vitte vasát öldöklő karral utána.</l>
					<l>Már közel ért, s zúgó Halecet megütötte. Lovastúl</l>
					<l>Megdőlt az, s ott halt, lelkét elszánva uráért.</l>
					<l>De legelől futa gyors paripán a gyáva vezérlő,</l>
					<l>S futta körűl immár kört vont a barna setétség.</l>
					<l>Ekkor elállt Árpád, s harsogva utána kiáltott:</l>
					<l>„Alpárnak fejedelme! megállj, hova futsz el előlem?</l>
					<l>Hol van büszke szavad, melyet követeiddel üzentél?</l>
					<l>Vagy fuss bár; de tudom többé nem látod ezentúl</l>
					<l>Alpárod mezejét, se füvét nem rágja le marhád.</l>
					<l>Bajnokaim, s az erős fiak anyjai, díszleni termett</l>
					<l>Hajnal ölű hölgyek fognak telepedni meződön:</l>
					<l>Rajta tenyészend e nemzet, s országokat állít.”</l>
					<l>Így szólott. Amaz a rettentő szózatok árját</l>
					<l>Még hallá, s szörnyű dobogással vert szive keblén.</l>
					<l>Meg sem is álla, kevés haddal keseredve szaladván</l>
					<l>Honna határaitól, miglen Nándorhoz elére,</l>
					<l>S búba merűlten csak távolról nézte sajátját.</l>
				</lg>
				<p>Görbő, Pest, 1823-1824. júl.</p>
			</div>
		</body>
	</text>
</TEI>