<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="Vorosmarty_01122_0670" xml:lang="hu" xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">EGER</title>
				<author>
					<persName>
						<surname>Vörösmarty</surname>
						<forename>Mihály</forename>
					</persName>
					<date from="1800" to="1855">1800-1855</date>
					<idno type="VIAF">59090454</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Sárközi-Lindner</surname>
						<forename>Zsófia</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">4984</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>EGER</title>
					<author>
						<persName>
							<surname>Vörösmarty</surname>
							<forename>Mihály</forename>
						</persName>
						<idno type="VIAF">59090454</idno>
					</author>
					<relatedItem type="copyText">
						<bibl>
							<title>Vörösmarty Mihály összes költeményei</title>
							<date when="1997-11-28"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/01100/01122"/>
							<respStmt>
								<resp>Original Electronic Edition</resp>
								<persName>
									<surname>Drótos</surname>
									<forename>László</forename>
								</persName>
								<persName>
									<surname>Hevele</surname>
									<forename>István</forename>
								</persName>
								<persName>
									<surname>Kiss</surname>
									<forename>András</forename>
								</persName>
								<persName>
									<surname>Opálka</surname>
									<forename>Tamara</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>EGER</head>
				<p>Három énekben</p>
				<p>Első ének</p>
				<lg>
					<l>Megnehezűlt az idők viharos járása fölötted</l>
					<l>Oh haza! halmaidon s letarolt alföldi meződön</l>
					<l>Régi halál lakik, és dühödötten táboroz a harc.</l>
					<l>Sirhalmok hegyeid, és völgyed sírgödör, ősi</l>
					<l>Nagyságod nagy romja magad, még állasz, utósó</l>
					<l>Harcodat állván a vas erőszak ütései ellen.</l>
					<l>Mélyen alászállott napodat félholdu pogányság</l>
					<l>Éje borítja, s vesző fiaid pártokra bomolva</l>
					<l>Egymást és fogyaték javadat nyomorúltan emésztik.</l>
					<l>Büszke, világrontó seregidnek híre hová lön?</l>
					<l>Hol van erős Pécs, hol fejedelmid sírja Fehérvár,</l>
					<l>Hol Buda? hajh! vad igát hordoz, s a szolga Dunában</l>
					<l>Megdőlt tornyai árnyékát borzadva tekinti.</l>
					<l>Még Eger áll, a puszta Eger, sasfészke Dobónak,</l>
					<l>Honnan az eltapodott haza végvillámait ontván,</l>
					<l>Már nem is ön mezején, meg-megdördíti hatalmát,</l>
					<l>S száguldó törököt, és táborokat dúl.</l>
					<l>Ott Ali, s két földrész fiait tengernyi seregben</l>
					<l>Hadba vivő Amhát elakad dúltában: ijessze</l>
					<l>Bár ezer ágyuival, fog rengeni tőle hegy és völgy,</l>
					<l>És az erős talpkő a várnak alatta megindúl,</l>
					<l>Nem maga harc ijedelme Dobó, s védői Egernek.</l>
					<l>Díszesen áll Eger a termékeny völgybe kitéve,</l>
					<l>S mintha leélt idejét álmodná vissza, megaggott</l>
					<l>Várkoszorúzta fejét kisded dombhátra lehajtja;</l>
					<l>Bús mormolva fut a testvér habu csermely előtte,</l>
					<l>S partainál szüzek, és nem enyelgő gyermekek egymást</l>
					<l>S a boruló tájat félénken nézve bolyognak.</l>
					<l>Vékony ködbe vonúlt, és csendes az ég is; alatta</l>
					<l>Tévedező madarak járnak, s a puszta mezőben</l>
					<l>Száguldó lovagot kisérik vizsga szemekkel.</l>
					<l>Benn a mély csendet csak néha szakasztja meg a zaj,</l>
					<l>A megütött fegyver zaja, s bús éjféli harangként</l>
					<l>Zeng egyedűl, és messzeható riadással az őrszó.</l>
					<l>Fenn pedig a haza bánatját hordozva szivében</l>
					<l>Áll a harci Dobó. Vélhetnéd lenni szobornak,</l>
					<l>Melyet ügyes kézzel fölségesen állata hajdan</l>
					<l>Legragyogóbb korból a művész, s díszes alakban</l>
					<l>Megtartott az idő, hogy utóknak lenne csodájok.</l>
					<l>Vélhetnéd; mert mozdulatát nem látni fejének,</l>
					<l>Nem hadütő hős karjainak, de szemében ölő tűz,</l>
					<l>A szabad elszántság megemésztő lángjai égnek.</l>
					<l>Míg ez igy áll, s a csendes Eger patakárja susogva</l>
					<l>Visz pillanatokat, melyek nem térnek ezentúl</l>
					<l>Vissza nyugalmának, délről megvillan az ösvény,</l>
					<l>S mint ki világrontó seregeknél hordja parancsát,</l>
					<l>Büszke lovaglással követűl jő Handsa tövéhez.</l>
					<l>Tüstént megzendűl Eger, és nyugodalma fölébred</l>
					<l>Álmaiból. Felszökkennek riadozva, zörögve</l>
					<l>A nyugovó katonák, valamint nagy darvak az agg tó</l>
					<l>Partjainál ülvén, ha fenyíti veszély jele őket,</l>
					<l>Mind felrobbannak, szavaiktól zeng az egész tó.</l>
					<l>Jő Robogó, nagy barna fejét a zajra fölütvén,</l>
					<l>Mint valamely bika, vagy deli méltóságos oroszlán,</l>
					<l>Mely barlangjában meg nem tud férni dühétől,</l>
					<l>És kijön a napot és erdőt rémíteni: úgy az</l>
					<l>Jő le, s feledtében hordoz nagy cserfa dorongot,</l>
					<l>Melyet imént kúthoz géműl faragának az ácsok.</l>
					<l>Avval, mint valamely árboccal jára körűl, s a</l>
					<l>Vad törököt s kísérőjét jegyzette halálra.</l>
					<l>Jöttek utána Vas, a vasnak testvére keménnyé</l>
					<l>Harcolt karjaival s mindünnen fürge huszárok</l>
					<l>S vaskalapos hajduk, jött várnagy társa Dobónak,</l>
					<l>Mecskei, még csak alig vetvén el póri dorongját,</l>
					<l>Mellyel az agg falból, példát mutogatva henyéknek,</l>
					<l>Új torony épülvén, köveket gördíte tövébe.</l>
					<l>Várnagyi szép kacagány fedi mostan vállait, arca</l>
					<l>Déli derültségén komolyan fut el árnya vitorlás</l>
					<l>Kalpaga szárnyának. Bátor lépése mutatja,</l>
					<l>Hogy nehezet nyomnak haza földén lábai, s róla,</l>
					<l>Míg az alóla ki nem fordúl, ő futva le nem száll.</l>
					<l>Jőnek utóbb bámész pórok, s munkája felejtve</l>
					<l>Jő sok barna kovács, félig kész kardja vasával.</l>
					<l>Mindezeket bátran szemlélgeti Handsa; de társa</l>
					<l>Csendes Omár egyebet látszik vizsgálni, merengő</l>
					<l>Két szemein bús emlekezet holdfénye ragyogván.</l>
					<l>A fölijedt hölgyek, köztök hattyúi Egernek,</l>
					<l>Két deli lány közelít, lebegő magzatja Dobónak,</l>
					<l>Ifju Dalár, s karján a már-már hervatag Ída.</l>
					<l>Termete még oly büszke sugár, mint lelke sugár volt</l>
					<l>Boldog napjaiban, de szemének lángja kiégett.</l>
					<l>Még csillag, de nem a szerelemnek csillaga: oly tűz,</l>
					<l>Mely hidegen, s érzéktelenűl néz puszta vidékre</l>
					<l>Hóviharos felhői közűl: nem kelnek alatta</l>
					<l>Gyenge sohajtások, egymást reszketve köszöntők,</l>
					<l>Nem dalok a kedves távolból, csak maga zúg a</l>
					<l>Jégkebelű éjszak metsző szele árva morajjal.</l>
					<l>Arca is, ékes bár, halovány rózsára hasonló,</l>
					<l>S rózsa ugyan: de örömharmat nem mossa vidámmá.</l>
					<l>Tűköre a múltnak, melyben hideg éjjeli holdként</l>
					<l>A ragyogó képnek bágyadt szépsége sugárzik.</l>
					<l>Látni, kevélységét hogy már megvítta maró bú,</l>
					<l>S hosszu tünődések; de nemesség őrzi hanyatló</l>
					<l>Kellemeit, s nem mer könyü-gödröket ásni keserve.</l>
					<l>Ezt hogy látta Omár, sok erős év óta legelső</l>
					<l>Könnyei csordúltak. Mély föld gyomrába leásná</l>
					<l>Most tetemét, oda hol csikorogva fogantatik a vas</l>
					<l>S zordon sziklák közt dúlásra születnek az ércek.</l>
					<l>Hol nem látni fogyó napokat, dér-vette virágnak</l>
					<l>Porba lehullását, nem, mint leszen a tavasz ősszé,</l>
					<l>S büszke reményeknek gyémánt épűlete rommá.</l>
					<l>Hajh, de hová legyen? elfordúl, s a fölriadott mén,</l>
					<l>Mintha baját tudná, szomorún fordúl meg alatta.</l>
					<l>Hangzik azonközben siető lépése Dobónak.</l>
					<l>Aki futó lángként az oromról itt terem és áll</l>
					<l>Mint valamely nagy özön, meg nem férhetve magában.</l>
					<l>Rá döbbenve tekint a bátor Handsa, s köszöntő</l>
					<l>Szózatokat készít, de Dobó kezd szólani hozzá,</l>
					<l>És szava, mint keze, rendítő, megelőzve imígy zeng:</l>
					<l>„Szólj török! e várhoz harcot hoztál-e vagy alkut?</l>
					<l>Vissza, ha alkudozol, hitlennel az alku nem állhat;</l>
					<l>Vissza, ha harc kell is, készűlj meghalni kezünktől.”</l>
					<l>„Ösmerlek,” felel a kétszínű Handsa, „mióta</l>
					<l>Járod Eger mezejét, nincs ott maradása töröknek,</l>
					<l>Táborait töröd, és seregét pusztítod erőddel.</l>
					<l>Szolnok alól jövök.” „A többit hallgasd el egészen”</l>
					<l>Szól lobbanva Dobó; „mert istenem, aki teremtett,</l>
					<l>Lássa, hogy elvesztlek, ha szavaddal játszol előttem.</l>
					<l>Csábító te is, aki talán nagylelkü Losonczit</l>
					<l>Láttad elestében, s örülél, hogy hinni bolond volt.</l>
					<l>Vagy tán nem tudjuk, mit akarsz vala mondani? jöttem,</l>
					<l>Szólnál, Amháttól, a száz seregeknek urától,</l>
					<l>S rettentő Alitól, ki Budán a mennykövek ormán</l>
					<l>Űl, s lecsap a sasként veszedelmet hordva magával.</l>
					<l>Akik előtt eldőlt vérébe borulva Losonczi,</l>
					<l>S Szondi nem állhata meg, de hegyek rendűltenek és a</l>
					<l>Gyámtalan ország is terhöknek alatta megingott.</l>
					<l>S Szolnok alól jősz most minekünk tán hozni kegyelmet?</l>
					<l>Véled-e, hogy hisszük? mi, kik ellen zenge panasztok</l>
					<l>A fejedelmeknél, hogy míg más békenapot tart,</l>
					<l>Mink végváraiból lábánál fogva lehuzzuk</l>
					<l>A törököt, hogy fegyvereink félelme miatt már</l>
					<l>Gyermek sem foganik, vagy idétlent szűl el az asszony.</l>
					<l>Ily panaszokra talán kegyelemmel jőtök-e hozzánk?</l>
					<l>S kell-e nekünk kegyelem, kik azellen vasba borultunk?</l>
					<l>Vagy ti sokan vagytok, s e vár nem is annyi, hogy ebből</l>
					<l>Csak darab is jusson minden félholdu vivóra!</l>
					<l>Gondolod, és mosolyogsz. Lásd, én mindent tudok, immár</l>
					<l>Hallj választ röviden, s vidd a seregeknek urához:</l>
					<l>Mink harcolni fogunk, s e kisded kőrekesz itten,</l>
					<l>Melyre fog ütni, ha várnak nem, temetőnek elég lesz.</l>
					<l>Te pedig elmenj, és sem ezentúl visszakerülvén,</l>
					<l>Sem most itt késvén, ne mulass várában Egernek;</l>
					<l>Mert hitető szód lesz még egyszer jőve halálod.”</l>
					<l>Végezi, s egy jel sincs az egész hős termeten, arcon,</l>
					<l>Mely ne mutatna halált. A földet véli forogni</l>
					<l>Handsa; de ő szédűl szégyen s félelme sulyától.</l>
					<l>Barna lovát némán fordítja, s halál hidegétől</l>
					<l>Rázkodik, amint nagy Robogót elhagyja, s egyébkor</l>
					<l>Büszke nyakán remegő lejtőt jár tolla fejével.</l>
					<l>Elmegy azonban, utána moraj s bús társa nyomulván,</l>
					<l>Mint szomorú árnyék megyen a maklári tetőkön.</l>
					<l>Társa pedig mikor a jól ösmert dombot eléri.</l>
					<l>Rajta megáll, és visszatekint, valamintha tünődnék,</l>
					<l>Menjen-e, vagy jőjön? de megindúl végre, s szivének</l>
					<l>Fergetegét látszik szilajúl elvinni magával.</l>
					<l>Kisded Eger! mi nehéz zivatart vontál te magadra.</l>
					<l>Száz ezerek fogják kapudat döngetni tekékkel,</l>
					<l>S sztambuli bárdokkal; környül hordozva vaserdőt,</l>
					<l>Nem had, egész ország ordítja tetődre hatalmát,</l>
					<l>Rengeni fogsz, s tornyod, s tornyodnak alapja mozogni.</l>
					<l>Így leszen, és ijedést mégsem láthatni Egerben,</l>
					<l>Életet inkább, és zendűlő kedvet: az elszánt</l>
					<l>Bajnokokon, mint láng, elterjedt lelke Dobónak,</l>
					<l>S egy sincs, aki magát ezreknek elébe ne vetné.</l>
					<l>Kardot, ölő csöveket, s rohanó kopjáikat edzvén</l>
					<l>Zörgenek, és némely víg dallal örülteti társát.</l>
					<l>Van, ki nehéz szűből elzengi Temesnek elestét,</l>
					<l>S társaiban vadölő párducnak kelti haragját.</l>
					<l>Agg maga, s gondolatokba merűl őr lelke Dobónak.</l>
					<l>Látja jövendőjét, s mint veszedelem fia nem dől</l>
					<l>Abba vakon s botorúl; de reá készűlve hasonlít</l>
					<l>Száz patakú folyamot, mindent nagy gondja betöltvén.</l>
					<l>Minden részre levélhordó katonái kiszállnak,</l>
					<l>S a gyász hollóként, szomorú hírekbe borítják</l>
					<l>Fél Magyarországot. Fejedelmét kéri segédűl,</l>
					<l>Kéri barátait, és kik Egert megváltva kivánják,</l>
					<l>Mindeneket; de gyülésbe megyen maga Mecskei várnagy.</l>
					<l>Telnek azonban az élelmek szekereivel az útak,</l>
					<l>S gőbölök és juhok érkezvén nagy bőgve szorongnak</l>
					<l>A hidakon; köztök fölemelt botjával ügetve</l>
					<l>Hajt, terel a pór, és rekedő torkával üvöltöz.</l>
					<l>Hangyacsapás az egész környék, és hangyaboly a vár,</l>
					<l>Mely sok szép falunak jövedelmét elnyeli, s a harc</l>
					<l>Éhen ülő fiait táplálja halálra belőle.</l>
					<l>Szikszóban magyarok gyülekeznek. Hosszu gyülés van,</l>
					<l>S zúg az ütött kasként; ép szó nem hallatik ottan</l>
					<l>A sínlő haza hangján kiül, mely visszavonásnak</l>
					<l>Lángjaitól veszvén, siradalmát zengi közöttük.</l>
					<l>Azt vélnéd, hogy oroszlánok gyültek be, kik ellen</l>
					<l>Nincs hatalom földön, s azok ők; de tanácstalan ésszel</l>
					<l>Szinte viszálkodnak, mikor a megye bő teremében</l>
					<l>Mecskei megjelenik s ily szót emel a sokasághoz:</l>
					<l>„Gyűlt rendek, s ha akarjátok, rontói pogánynak!</l>
					<l>Im eljött az idő rajtunk gyakorolni hatalmát:</l>
					<l>Amhát, és Ali rabláncot csörgetnek Egerre.</l>
					<l>Már az erős Szolnok, Tisza, Zagyva-kerülte falával</l>
					<l>Nyári futásától megürült, s szolgája töröknek.</l>
					<l>Így ha od’ adjuk Egert, a felföld elkel utána.</l>
					<l>Jöttem azért segedelmetekért szólalni Dobótól,</l>
					<l>Hogy ha rokon vért még meg akartok menteni, s a vár</l>
					<l>S vesztegetett örökünk, a jó név, szíveteken van,</l>
					<l>Keljetek és durva pogányt zabolázza csatátok.</l>
					<l>Mink ugyan állni fogunk, valamíg kő állhat Egerben,</l>
					<l>S vagy diadalmunk, vagy temetőnk koszorúzza nevünket.”</l>
					<l>Erre nehéz zúgás kele a szikszói teremben.</l>
					<l>Szolnok eleste miatt sok szív döbbent meg; Egerhez</l>
					<l>Kardok csördültek, de közöttük szólt az irígység:</l>
					<l>„Aki Eger jövedelmeiből aranyozza sisakját,</l>
					<l>Álljon elő, s a várt az védje, ha tudja, vasával.</l>
					<l>Ugyde nagyon könnyű a pénzt kizsarolni, s ha szükség,</l>
					<l>Kérni segítséget; nehezebb ma találni bolondot,</l>
					<l>Aki fejét más vára fölött tekecélra fölüsse.”</l>
					<l>Volt ki setét lelkét cudarúl fölidézte pokolból</l>
					<l>A gunyoló vádnak, s így szóla: „Ki mondta Dobónak,</l>
					<l>Hogy békés mezején harcot tápláljon örökké?</l>
					<l>Nem maga verte-e meg Handsát, s kergette Budáig?</l>
					<l>Nem maga villongott-e, midőn szép frígy vala köztünk?</l>
					<l>Ám ha vitéz, most álljon elő, most ezreket ölhet</l>
					<l>Mindennap, szép tetteiről mi dicséretet irván</l>
					<l>Távol ülünk, s el nem ragadozzuk csillaga fényét.”</l>
					<l>E jég szókra sokan, jéggé változva szivökben,</l>
					<l>Álltanak, és hidegen nézhették volna pogánytól</l>
					<l>Megdúlatni Egert; de harag tüze forrva sokakban</l>
					<l>A vízvérü magyart átokkal rakva gyalázták.</l>
					<l>Első, aki szavát fölemelte, Pető vala. Ifjú,</l>
					<l>S még alig arra való, hogy kardot rántson: elomló</l>
					<l>Fürtei selymével, s gyengéd piros arca havával</l>
					<l>Illőbb a szerelem dalain ligetekben epedni,</l>
					<l>Mint hadi munkákhoz; de nemes szive mást mutat, érzi</l>
					<l>A haza gyász napját, s hivságok nincsenek abban.</l>
					<l>Szép tettekre heves, hideg a csata vészei ellen,</l>
					<l>Mind csővel, mind karddal erős, most fölkele gyorsan</l>
					<l>S ily repülő szavakat mondott feddékeny ajakkal:</l>
					<l>„Most van-e arra idő, hogy multakat összekeressünk</l>
					<l>Félelmünk takarójának? De maradjon örökké</l>
					<l>S ülve penészedjék, kinek édes az ozmani rablánc.</l>
					<l>Én megyek, és szégyent hagyok itt a veszteg ülőnek.”</l>
					<l>Szóla, s borúlt arcán szépsége haragba vegyülvén,</l>
					<l>Mint lobogó csillag mene, s a sokaságon utat tört.</l>
					<l>Zoltai már ekkor kardot csörrentve kilépett</l>
					<l>Mecskeihez, s haragos szemeit forgatta setéten.</l>
					<l>Majd végignézett megvetve az összeülőkön</l>
					<l>S szóla magában, mert nyilván heve szólani tiltá:</l>
					<l>„A nyomorúk! mégis nem szintén rútak alakban.</l>
					<l>Azt hinnők, deli férfiak és viadalra szülöttek:</l>
					<l>Megvan az ősi alak rajtok s a büszke tekintet,</l>
					<l>Mintha menendőké volnának váltani a hont.</l>
					<l>Én, ha ezek magyarok, lelkemre! kivetkezem: inkább</l>
					<l>Lógó németté leszek és vad lomha törökké,</l>
					<l>Vagy mi utáltabb még lehet a nagy földön előttem.”</l>
					<l>Legvégső kele Gergely elő, a Bornemiszáknak</l>
					<l>Nemzetiből, ki deres farkassal födve setétlő</l>
					<l>Köntöseit, mint jó föld a sikeretlen arany közt,</l>
					<l>Ül vala sok ragyogó úrnak közepette: erővel</l>
					<l>Domborodó mellén hordozta zománcos acélból</l>
					<l>Gombjait, és kapcsát. Süvegén őrt álla bagolytoll.</l>
					<l>Mintha hazájának gyászát keseredve viselné,</l>
					<l>Így vala ő, mind bús feketén öltözve: hasonló</l>
					<l>A titok éjéhez, melyben nem látva fogannak</l>
					<l>Legragyogóbb tettek, s az erő munkája virágzik.</l>
					<l>Lelke nyugott tenger, s a nagy természet öröklő</l>
					<l>Titkaival gazdag. Keze közt a csendes elemnek</l>
					<l>Jámborsága szünik, s erejét elveszti az ártó.</l>
					<l>E’ mellett nincs teste sovány csontvázig aszalva,</l>
					<l>Munkabiró s tetemes, s első a hajdu vivásban;</l>
					<l>Csak gondokba merűlt nagy homloka s ráncba szedődő</l>
					<l>Arcai látszanak a sanyarú tudományra mutatni.</l>
					<l>Ez hogy látta Petőt, a kétes zajra fölébredt</l>
					<l>Szíve nagyon fájván, fölkelt, s ily szózatit ejté:</l>
					<l>„Esküszöm” és egyedül, mint a lélek szava tisztán</l>
					<l>Hangzott e szózat, megrázkodtatva velőket:</l>
					<l>„Esküszöm! és a föld, s az egek meghalljanak engem,</l>
					<l>És az erős isten legyen e szavaimra bizonyság!</l>
					<l>Hogy nincsen nyomorúbb, nincs gyávább népe magyarnál,</l>
					<l>Nincs boldogtalanabb: magok a föld férgei, férgek</l>
					<l>Mind maig, egy méh sem lett ezredek óta szunyoggá;</l>
					<l>Nem magyar a magyar, elfordúlt természete; méltó</l>
					<l>Hogy hamar elvesszen, mert lennie szégyen ezentúl.</l>
					<l>Mért lakozunk mink itt? haj! mért hoztak ki apáink</l>
					<l>A föveny országból? ott elnyomorodva ha fává,</l>
					<l>Ha darabos kővé változtunk volna, örökké</l>
					<l>Rejtve valánk: most ennyi világ nem nézne szemünkbe,</l>
					<l>Nem látná, hogyan elmaradunk a többi nemektől,</l>
					<l>A nemes országot mint hagyjuk lenni vadonná,</l>
					<l>E gyönyörök kertét inségek puszta helyévé.</l>
					<l>Vagy most is mire gyűltünk itt? Elhagyjuk apadni</l>
					<l>Gazdag arany folyamát a megtérhetlen időnek,</l>
					<l>S végzésünk nincsen; de nehéz vádakra fakadván</l>
					<l>Múltakról perelünk, nem ügyekszünk óni jövendőt!</l>
					<l>Addig ugyan sem föld, sem az ellenséges egek nem</l>
					<l>Védik Egert: letapodva borúl fölvára porába.</l>
					<l>Majd berohan kapuján Mohamed csordája, s kiket rég</l>
					<l>Tengerekig vertek diadalmas karral apáink,</l>
					<l>Dúlva bejárják most a szép felföldi mezőket,</l>
					<l>S Mátra örök tetején tűznek fel sztambuli címert.</l>
					<l>Ám, ha szegény magyar azt mondhatná is csak: »El aggtam,</l>
					<l>Nem birom a kardot, s nehez a hadi dárda kezemnek,</l>
					<l>És iszonyú nekem a pattantyú hangja, halálom</l>
					<l>A csata:« oh akkor jobb volna fekünnie porba,</l>
					<l>S várni, mikor fognak hátán elügetni futamló</l>
					<l>Bajnokok, a nyerget jobb volna viselnie akkor,</l>
					<l>S rajta szegény eledelt aratóknak vinni nyarantan.</l>
					<l>Ím de különben van. Birodalmas termete gyorsabb</l>
					<l>A futamó szélnél, ártóbb a szirtszakadásnál,</l>
					<l>És ha kel, a csata mennyköveit hordozza kezében:</l>
					<l>Istene nincs, szive nincs egy erőbe csatolni hatalmát!</l>
					<l>Jól van hát, ha ugyan kedvesb versengeni soknak,</l>
					<l>Versengjen bizvást; majd a török üszkeit ő is</l>
					<l>Érzeni fogja lakán, s maga oltsa, ha oltani képes.</l>
					<l>Én megyek, és innen minden jobb lelkü velem jő.</l>
					<l>Ami lakik bennem s a földnek titkos ölében</l>
					<l>Ártalom, és rokon a rettentő képü halállal,</l>
					<l>Mind fölidézem most törököt pusztítani, és ha</l>
					<l>Ott veszek, a gyávát átkozva csukódik el ajkam.”</l>
					<l>Nagy keserűn így szól vala ő, mint orvos az ártó</l>
					<l>Régi betegséget gyógyítva keserves itallal,</l>
					<l>Melyet iván megrázkódik a boldogtalan ember,</l>
					<l>Érzi azonban erén enyhültebb vére futását:</l>
					<l>Így mikoron szavait hallották Bornemiszának,</l>
					<l>Lelkök megrendűlt, kezeik lemaradtak elővett</l>
					<l>Kardjokról, de hamar villámmá gyulva haragjok,</l>
					<l>Mind csak Egert és hadba menést zengettek egyenlőn.</l>
					<l>És végzés leve: (megnyomaték a visszavonásnak</l>
					<l>Bús szava, ezt végzék): széledjen el a nemes innen,</l>
					<l>És kiki hozza hadát, valamennyit hozhat, Egerhez,</l>
					<l>Mecskei akkoron a bizodalmas hírrel elindúlt,</l>
					<l>És mikor a napok elmultak hadi készületekben,</l>
					<l>Sok szabados hajdú, s rohanó paripáju huszárság</l>
					<l>Jöttenek a várhoz: magas Ungból, szép Abaújból,</l>
					<l>S kik zivatar-nyargalta Szepest, s száz bércü Gömörnek</l>
					<l>Oldalait lakják, s a tündér Borsodot, és az</l>
					<l>Isten-itallal dús Zemplénynek téreit, ormát,</l>
					<l>Mindezek a várhoz jöttek sokféle csapatban,</l>
					<l>Oly tarkán, vegyesen, mint vad növevények erednek</l>
					<l>Parlagi jó földből, mely nem szaggatva vas éllel,</l>
					<l>A szeleken szálló magokat méhébe fogadja,</l>
					<l>És mikor a kikelet tél-hagyta határain elfut,</l>
					<l>Száz alakú fiakat hoz az ifju sugárnak elébe.</l>
					<l>És ugyanilyenek ők. Ki, szabad mentéje lebegve,</l>
					<l>Méne futásával röpülő sólyomra hasonlít,</l>
					<l>S pajkosan a kidobott kopját kapkodja, lelógó</l>
					<l>Kardja csörömpölvén; ki lator farkasnak ijesztő</l>
					<l>Bőre alól nagy erős mellét dőleszti: fejében</l>
					<l>Vassisak, és sasnak megeresztett szárnya fölötte.</l>
					<l>Kik villám fegyvert, nagy puskát hordanak, avval</l>
					<l>Nem ritkán fordítva ütők, magyarosra cserélvén</l>
					<l>A viadalt, mint volt az apáknak idétte, mikor még</l>
					<l>Lomha nehéz óntól nem kellett félni vitéznek.</l>
					<l>Van ki setét medvét hordoz hátára terítve</l>
					<l>Borzasan és szörnyen, s hosszú dárdája toronyként</l>
					<l>Fekszi kemény vállát, s a földet szántja, mikor megy,</l>
					<l>Sarkaival, mellén s combján vasháza zörögvén.</l>
					<l>S mintha vadát az egész föld itt viadalra vezetné,</l>
					<l>Van sok ezüstkörmű párduc, fene tigrisi köntös</l>
					<l>Vállaikon, de oroszlánnak dühödése szivökben,</l>
					<l>Melytől megmozdúl az acél sok bajnoki kézben,</l>
					<l>Rázza fejét sok vasbuzogány, a dárdafa reszket,</l>
					<l>És a fel-felütött fejeken sasszárnyak, ölyűtoll,</l>
					<l>És minden madarak megeresztett tollai lejtnek.</l>
					<l>Mindezeket, balját aranyos kardjára nyugasztva</l>
					<l>Nézi Dobó csapatonként, és üdvözli örömmel.</l>
					<l>Végre kisebb csapatok, de nyomosbak erős hadi renddel,</l>
					<l>Állnak elő, mind termetesek, s vállokra kerített</l>
					<l>Könnyű mentékkel lebegők a gyors paripákon,</l>
					<l>Fegyvereik jó kurta csövek s nagybányai kardok,</l>
					<l>S a pergő csákány, mely félkörü görbe vasával</l>
					<l>Vért szomjúzva kiáll, s élét fitogatja nap ellen.</l>
					<l>Tíz rézkürt harsog közepettök, s néha kitörvén</l>
					<l>Sír egyedűl a tárogató viadalmas özönnel,</l>
					<l>Melyre dagályában megakadva fület hegyez a mén,</l>
					<l>És a megbúsúlt daliának alakja setétűl.</l>
					<l>Itt legelől jár ifju Pető erdélyi pejével,</l>
					<l>Melynek arany hímes takaró foglalja be hátát,</l>
					<l>S amint a dobogó földet gyors lába dagasztja,</l>
					<l>Könnyü fejét boglári alatt meghajtja kevélyen.</l>
					<l>A gyermek pedig űl fél szakra kerítve palástját,</l>
					<l>Mely kék habjaival dúsan dagadoz le kerekded</l>
					<l>Vállairól. Gyöngyös csillag kapcsolja be mellén,</l>
					<l>Széle szegett s lebegő két sarka virágos ezüsttel.</l>
					<l>És ezalól deli teste tünik, mint tiszta virágszál,</l>
					<l>Gyöngyszemü szűk övvel ketté választva derékon.</l>
					<l>Csillagok, és szép hold három soru gombjai mellén,</l>
					<l>S déli sugár combján, legszebb égszínre lehintve.</l>
					<l>Túri süveg koszorúzza fejét, rátűzve fehéren</l>
					<l>Habzik az ékes toll, s rózsás arcokra vet árnyat,</l>
					<l>Melyeken a komoly elszánás nagy gondolatával</l>
					<l>Harcba vegyült szépség hős lelke vonásait irja,</l>
					<l>S erre hogy olvassák, két barna szem önti világát.</l>
					<l>Mindezt ő nem tudva halad nemes úri negéddel,</l>
					<l>Fenn viszi jó kardját a kisded Egerbe segédűl.</l>
					<l>Ezt hogy látja Dalár, állván mellette Dobónak,</l>
					<l>Szól, s ha szelíd ágán bimbó szólamlani tudna</l>
					<l>Hajnali nyiltában, az szólna csak ily kegyajakkal,</l>
					<l>Tisztán és szerelem nélkűl, mint szóla Dalár most:</l>
					<l>„Bajnok atyám, te, ki mindennél vagy erőre hatalmasb,</l>
					<l>Nézd, mely hősfi csapong zabolázott ménen Egerbe.</l>
					<l>Őt, ha nem ösmerném, s tudnám rokonodnak anyáról,</l>
					<l>Azt vélném, hogy egét vállára kerítve leszállt a</l>
					<l>Csillagos esthajnal, s a késő napra hadakszik.</l>
					<l>S nézzed atyám, mi kevély; rövid üdvözlése hasonló</l>
					<l>Álomhoz, melyről, hogy volt, nem tudni bizonnyal,</l>
					<l>Vajmi kemény lehet a harcnak törvénye, hogy aki</l>
					<l>Évvel előbb velem a violákért bolyga mezőkön,</l>
					<l>Most a legszebbet kész volna tapodni utában:</l>
					<l>Oly rátartólag megyen a hadi rendnek előtte.”</l>
					<l>Így csevegett a lányka, Dobó mosolyogva lehajtá</l>
					<l>Hősi fejét; de nem úgy mosolyog vala lelke: betölték</l>
					<l>Azt a gondolatok, s árnyéka veszélyes ügyének.</l>
					<l>S most jöve Zoltai, a legbüszkébb termet ezer közt,</l>
					<l>És lova legrohanóbb valamennyi lovaknak előtte.</l>
					<l>Mint megyen a vigaság napján gyors táncra leányzó,</l>
					<l>Vagy régen szeretett jegyesének ölébe menyasszony,</l>
					<l>Oly örömest megy ez a hadat és veszedelmet ölelni.</l>
					<l>Csillagnak nevezé paripáját vad gyönyörében,</l>
					<l>S Szemfénynek gerelyét, mint szokták hő szivek egymást</l>
					<l>A szerelem lágy hangjával mosolyogva nevezni.</l>
					<l>S mint mikor ő kiveté, soha Syria náda süvöltőbb</l>
					<l>Nem vala Szemfénynél, s mikoron, valamintha nyereghez</l>
					<l>Volna szegezve, megűlt, a tündér nem vala kellőbb</l>
					<l>Zoltainál, sem Csillag utóbb nem jára szeleknél:</l>
					<l>Most is agyindító kopjáit pörgeti, hányja,</l>
					<l>S ahogy utánakapat, még tolla sem ingva fejében,</l>
					<l>Nem rohan, és nem fut, sugarúl ott termeni látszik:</l>
					<l>Ló, lovag oly könnyen szegik a levegőben az útat.</l>
					<l>Negyven fürge huszár megyen ennek utána robogva.</l>
					<l>Végre, kemény gyalogok, Gergelynek hajdui jőnek,</l>
					<l>S vérmezejű süvegen hordják a címeres ország</l>
					<l>Négy folyamát, s balról hármas nagy bérce keresztét.</l>
					<l>Jő maga Gergely elől buzogányos kézzel, alatta</l>
					<l>Nem robog a hadi mén, de kemény gyors lábai mérik</l>
					<l>A földet, míg lelke mereng hadi gondolatokban.</l>
					<l>Mindezeket befogadja Eger veszedelmes ölébe,</l>
					<l>Mint valamely örvény, melyből, ha bevette hajódat,</l>
					<l>Nem szabadúlsz többé, még szemlélsz messze mosolygó</l>
					<l>Partokat, és lobogót intő testvéri kezekből</l>
					<l>Hasztalanúl; többé nem tudsz megválni helyedtől.</l>
					<l>Úgy beszorultak ezek, de magok szántával: erősek</l>
					<l>A csatavész ellen, készek vagy halni, vagy ölni.</l>
					<l>S már fenntartja Dobó a véres kardot előttök,</l>
					<l>Esküszik arra hitet, s állandóságot Egerben,</l>
					<l>S kétszer ezernyi halál mond hangzatos esküt utána.</l>
					<l>„Vesszen el, aki Egert magyarán nem védi halálig,</l>
					<l>Aki pogányra ügyel, ki szavát hordozza susogva,</l>
					<l>S nemtelen árúlást kezd szőnie, szörnyü halállal</l>
					<l>Vesszen el; ál feje vettessék török ebnek elébe,</l>
					<l>S irgalom istentől ne legyen lelkének örökké.”</l>
					<l>Rettentőn így eskenek ők, s a föld-ali termek,</l>
					<l>És az emelt várfal zengnek bele. Még Hegedűs is</l>
					<l>Esküszik, a nyomorúlt; de halállal fog kezet, és az</l>
					<l>Hívebb lesz, mint ő, nem fog távozni nyomától.</l>
					<l>Már diadalma helyén pusztúlt Szolnoknak alatta</l>
					<l>Sátoros ormaival mozog a nagy tábor: üvöltő</l>
					<l>Hadnagyok ordítják a népet talpra, s üvöltve</l>
					<l>Kelnek száz ezeren, még egyszer hangzik üvöltés,</l>
					<l>S ismét száz ezeren, kiket ölni vad Allah vezérl, a</l>
					<l>Rettenetes, s ki szavát vérrel hirdette, Mohammed.</l>
					<l>Szolnok alatt magasan foly együtt a Zagyva Tiszával,</l>
					<l>Dőledező véres falakat hömpölyget alá, bús</l>
					<l>Tűköre a várnak, melyből fél tornyok, elomlott</l>
					<l>Várkapuk, és paloták néznek bele puszta tetővel.</l>
					<l>Itt mikoron Nyárit vendég katonái magára</l>
					<l>Hagyva kibujdostak, keseredten utánok elindúlt,</l>
					<l>De hogy az ösvényről még egyszer visszatekintett</l>
					<l>S tárt kapuit, s az erős falakat szemlélte vivatlan,</l>
					<l>Nem mehetett tova, megfordult, mert sir vala lelke</l>
					<l>Ennyi gyalázattól. Betevé csikorogva vitorlás</l>
					<l>Szárnyait a kapunak, s harcolva rogyott le tövénél.</l>
					<l>Társai két négyen voltak vele ütközetállók.</l>
					<l>Itt most a szerecsen Menethám bontatja virágos</l>
					<l>Sátorait, s Kámber, mint egy domb, fölveti vállát,</l>
					<l>S a Tisza árja elől henye népét kergeti tőrrel.</l>
					<l>Mert mikor a Tisza Zagyvához közelíte s az eldőlt</l>
					<l>Szolnokot ott látá, s alvó törökökre ragyogni</l>
					<l>A szomorú holdat, háborgani kezde magában,</l>
					<l>S lassu moraj hangján társához szóla imígyen:</l>
					<l>Hát ezek itt e gyilkos orok, s hitszegve vitézlők,</l>
					<l>Nyugtokat itt leljék-e közel szép partokon alván?</l>
					<l>Vajmi igen rút népek ezek, szoknyába borított</l>
					<l>Férfiak, elbőszűlt fene állatok emberi képpel.</l>
					<l>Jer! ha nem ölhetjük, legalább pusztítsuk el innen,</l>
					<l>Hogy soha partunkon békével alunni ne merjen</l>
					<l>Eb török, és lovait vizeinkből félve itassa.</l>
					<l>Szóla, s legott nagy hullámok fordultak öléből,</l>
					<l>Meghaladá partját, és a Zagyvába kicsapván</l>
					<l>Mormola, mint ridegen bolygó bika mormol az éjben.</l>
					<l>Zagyva is agg Mátrát szilajúl elhagyva, csikóként</l>
					<l>Nyargala szét mezején mindkét partjának, özön lett</l>
					<l>A lapokon, s a dombok alát mosogatta futó hab.</l>
					<l>Első, kit gyülevész árjával fölvere Zagyva,</l>
					<l>Agg Ulemán volt a tengermelléki hadakkal.</l>
					<l>Régi vitéz, de szerencsétlen sokszorta csatáin.</l>
					<l>Ez legelől nagy erős néppel megszállta Temesvárt,</l>
					<l>Két bajnok fiait ott ölte meg ifju Losonczi,</l>
					<l>És sok ezer népét: maga bajjal futhata, gyöngyös</l>
					<l>Sátora ott veszvén s füstös tíz ágyu körötte.</l>
					<l>Akire dévajon a hajdúk ily éneket irtak:</l>
					<l>„Elszalad agg Ulemán, szoknyáját hagyja Temesnél,</l>
					<l>Jő, s neki hajt Kampó, futtában döngeti hátát.”</l>
					<l>Mostan is álmából legelőbb ezt verte ki Zagyva,</l>
					<l>S amint kontytalanúl szaladott, víz mosta bokáit.</l>
					<l>Lóra kapott s így is folyvást kísérgeti Zagyva,</l>
					<l>Mint szaladó gyermek nyomait kíséri maró eb;</l>
					<l>Végre szabadra megyen, de levert sok sátora benn vész,</l>
					<l>S lustosan áll maga, nézi hadát, mint gázol az árban,</l>
					<l>Megszabadult mének mint rugják a vizet és a</l>
					<l>Sátor ezüstholdját marakodva hogy űzi halezred.</l>
					<l>Ezt látván megtépi haját, megtépi szakállát,</l>
					<l>S szórja nagy ég ellen, míg ajka keservesen így szól:</l>
					<l>„Allah! te lásd, hogy nem méltatlan tépem az őszűlt</l>
					<l>Agg fejet, és van okom hozzád fölnyujtani fürtét,</l>
					<l>Mert te tevéd ősszé, s hagyod elpusztulni bajokban.</l>
					<l>És soha áldásod nyugalommal nem vala rajtam,</l>
					<l>De mikor épülnék, csuffá teve s agg nyomorúvá,</l>
					<l>Hogy soha vén Ulemán téged ne imádjon örömmel,</l>
					<l>És te azért bűntesd végetlen végig az élet</l>
					<l>Napjaiban, mig utóbb elvész, s nem tudja, miért élt.”</l>
					<l>Most valamintha setét távolban látna jövendőt,</l>
					<l>Monda tovább: „ti is, akik még itt vagytok, örülni</l>
					<l>Nem fogtok, de megösmeritek hadakozva Egernél,</l>
					<l>Hogy viadaltoknak nem örökké rabja szerencse.</l>
					<l>Sok török ott a harc mezejét keseredve harapja,</l>
					<l>S rajta pogány magyarok nevetéssel híznak Egerben.”</l>
					<l>Aki Szöged szép várában tartotta lakását,</l>
					<l>S most itt zagyva elől könnyű népével iramlék,</l>
					<l>Hogy fele száguldott, a zordon Musztafa hallá</l>
					<l>Agg Ulemán szavait, s méreggel szól vala hozzá:</l>
					<l>„Hát te miben vajudol, te szakállas vén dada? Jobb-e</l>
					<l>Kérgesedett száddal cudarúl káromlanod Alláht,</l>
					<l>S szólni jövendőket hadainkra tudatlan eszedből,</l>
					<l>Mint hínod, s vinned nyomorúlt népedre segédet?</l>
					<l>Vagy hallgass, vagy ezen szomjas nagy dárda megissza</l>
					<l>Véredet és nem lesz szavadon túl semmi jövendőd.”</l>
					<l>Így szólt a zordon, dárdáját rázva fejénél.</l>
					<l>De nem az ősz volt az, kinek ilyent szólni lehessen</l>
					<l>Kártalanúl; panaszát tüstént elvágta haragja,</l>
					<l>Bagdadi jó kardját kivoná vizes oldala mellől,</l>
					<l>És nem szólt, de suhogva fütyölt jó kardja kezében.</l>
					<l>Musztafa dárdáját ketté osztotta derékon,</l>
					<l>S pozdorjára töré pajzsát utat ütve szivéhez.</l>
					<l>Akkor azért nagy üvöltéssel harc támada köztök.</l>
					<l>Csak bajosan, tompult dárdával hány vala ellent</l>
					<l>Musztafa, s éktelenűl tajtékzott ajka dühében.</l>
					<l>Most vala, hogy Menethám, s Kámber fölijedtek az ártól,</l>
					<l>És ki fölebb állott, Hanivár, a nándori hadfő.</l>
					<l>Hol Salamon hajdan diadalmát véresen ülte,</l>
					<l>És Hunyad ősze világrontó császárra csatázván</l>
					<l>Hármasan a gyászos Várnáért állta boszúját;</l>
					<l>Hol végnapja előtt, még mint hadak istene, fénylő</l>
					<l>Holdakon, és törökök testhalmán gázola véres</l>
					<l>Lábaival, s a nagy Mahomednek látta futását,</l>
					<l>S látta, szeméből a jász ifjú vesszeje mint függ</l>
					<l>S mint viszi szörnyü hadát tábortalan, űzve magyartól.</l>
					<l>A sor aláfordult, isten-büntette magyarnak</l>
					<l>Ennyi dicsőségek mezejéről futnia kellett.</l>
					<l>Most török állta helyét, s Hanivár leve Nándoron urrá</l>
					<l>S tízszer ezer buzogányt rendíte hatalma csatákon.</l>
					<l>Hogy most eljöve, hős karját csókolva tizenkét</l>
					<l>Hölgyei sírtanak a gyönyör-álmu teremben utána,</l>
					<l>Mind ifjak, mind most fakadó rózsái keletnek,</l>
					<l>Oly deliek, szemök oly égő a barna hajaknak</l>
					<l>Árnyaiban, hogy kín választást tenni közöttük.</l>
					<l>Mindezek, a szerelem tündérei, sírtak utána.</l>
					<l>Mert nemes és hős volt s oly szép, oly büszke mosolygó</l>
					<l>Ifjúságában; de nyugalmat nem tuda tűrni.</l>
					<l>Mint elrázza szelek keltén a vad fa virágát,</l>
					<l>Úgy hadak indulván Hanivár elrázta virágát</l>
					<l>Élete fájának, a szép ifjúi szerelmet,</l>
					<l>Harcba rohant s ragyogó hírnek kapdosta sugárát.</l>
					<l>Itt telepedve nyugott most ő a Zagyva-toroknál,</l>
					<l>S mint egyebek, nem alutta el a szép hajnal aranynál</l>
					<l>Kedvesb látását, de korán őrt járni megindúlt.</l>
					<l>Még csak alig ment, halk moraját hallotta Tiszának.</l>
					<l>S Zagyva zsibongását; hadait fölverte legottan,</l>
					<l>És valamerre rohant, pajzsát csöngette vasával.</l>
					<l>Hogy pedig agg Ulemán viadalmát látta, s dühöngő</l>
					<l>Musztafa romlását, odavert villogva közökbe,</l>
					<l>És azok elválván, ily szózatot ejt vala bölcsen:</l>
					<l>„Mely szégyen, törökök! mi veszettség rontani egymást,</l>
					<l>Mely nem is emberi düh? s te az ősz fürt téli havában</l>
					<l>Agg Ulemán bajtárs, s nem gyermek Musztafa! ketten</l>
					<l>Keltek-e ily hevesen seregek láttára csatázni?</l>
					<l>Váljatok el! vagy azon holdat, mely pajzsotokon van,</l>
					<l>Vessétek tova, s menjetek a vészlelkü magyarhoz,</l>
					<l>Mert ott visszavonás, s egymás rontása kelendők.”</l>
					<l>Végezi, s mindketten szégyennel visszavonulnak.</l>
					<l>Hallgat még Ulemán; de sebet visz Musztafa mellén,</l>
					<l>S véresen amint megy, mindkettőjökre boszúját</l>
					<l>Eskvén, elkeverűl szaladó népébe setéten.</l>
					<l>Agg Ulemán pedig ifjabbnak nem tűrve parancsát</l>
					<l>Elszalad, és népét vizeken nyargalva halássza.</l>
					<l>Nagy bajosan gázolnak azok; de közöttük ijedve</l>
					<l>Száll rohanó ménen fátyoltalan a gyönyörű lány,</l>
					<l>Leila, és Ulemán! Ulemán! rebeg ajka. Örömmel</l>
					<l>Omlik elébe az ősz; de világtól féltve s szemektől,</l>
					<l>A sátorba legott elrejti. Haszontalan! őt már</l>
					<l>Meglátá Hanivár s fel fogja keresni, ha gyöngyűl</l>
					<l>A tengerbe vesz is, Hanivár kész lenni buvárrá;</l>
					<l>Most megy azonban elébb s készűl tovakelni hadával.</l>
					<l>Így kik part hosszatt nyugovának, kába zavarban</l>
					<l>Futnak ölő ártól; de belebb is üvöltve kikelnek</l>
					<l>A hadak, és Amhát áll tábort óva közöttük.</l>
					<l>Bő ruha hullámlik válláról, s vérmezejében</l>
					<l>Gazdag arany hímek képeznek sok habu tengert,</l>
					<l>S fegyvereket sarkain koszorúval kötve bokorra.</l>
					<l>Nyuszt süvegén kolcsagtollát forgatja futó szél,</l>
					<l>És forgatja fején szerecsenföld szülte lovának,</l>
					<l>Mely ha rohan, lábát a szem nem győzi követni</l>
					<l>Gyors rohanásában, de nyugottan, s jámboron áll most</l>
					<l>Mint lekötött szélvész, s lángszellőt fúdogal orrán.</l>
					<l>A magas Amhát űl sok gyöngy foglalta nyeregben,</l>
					<l>És vele lóháton seregek nagy gondja együtt űl.</l>
					<l>Száz aga száguld el, nyargal vissza körébe;</l>
					<l>Mint sugarak járnak siető szolgái: ragyogva</l>
					<l>Áll maga naptűzként, s szeme a táborra világít,</l>
					<l>Gyémántos botját komoran nyugtatja kezében,</l>
					<l>S amint szertetekint hatalommal, barna szakálla</l>
					<l>Göndören elterjedt bokrával lengedez állán.</l>
					<l>Csendes ez, és okosabb, mint bátor, csak sokasága</l>
					<l>Adja bizottságát, és rejtett szikra szivében</l>
					<l>A hadi tűz, melyet ha kifejt baj acéla belőle,</l>
					<l>Mennél mélyebben nyugovék, leszen annyival ártóbb:</l>
					<l>Sok szerecsent, sok szörnyü tatárt puzdrával öveztet,</l>
					<l>És legtöbb törököt hurcolt ez szerte magával,</l>
					<l>S számtalan ágyúkat, ki alatt föld renge, ha mozdúlt</l>
					<l>S a patak elfogya, míg lovait megitatta vizéből.</l>
					<l>Most, hogy az ár hadait megháborgatta, parancsát</l>
					<l>Százfele hordották gyors száguldói, s azonnal</l>
					<l>Rend lön az elbomlott seregek közt, s biztos egyesség.</l>
					<l>Szemközt a várból haloványan, mint egy ijesztő</l>
					<l>Jött Ali szürke lován, s nagy száraz termete látszék,</l>
					<l>Mint valamely csontváz bőrrel beborítva, szemében</l>
					<l>Régi kegyetlenség, s a káröröm űle borongva.</l>
					<l>Ezt iszonyú kezek a gyermekség tiszta korában</l>
					<l>Féfiuságából kivevén, hogy lenne nem ártó</l>
					<l>Őre szeméremnek, benn a sok hölgyü teremben</l>
					<l>Tarták szűtlenűl, gyönyörök forrási előtt ott</l>
					<l>Áll vala vágy nélkűl sanyarún az időtelen aggság.</l>
					<l>Őt a mindennél epedőbb lángajku sohajtás,</l>
					<l>A hóhalmok alatt lobogó szív titkos ütése,</l>
					<l>S csillagok, a legszebb hölgynek mosolyogva szeméből,</l>
					<l>Hasztalan ingerlék: szerelemtelen, életutálva,</l>
					<l>Ifjúság nélkűl lőn a vad gyermek öreggé.</l>
					<l>Minden tettei közt volt gyilkossága legelső:</l>
					<l>Szép Szelim, a nyomorúlt Fatimét ment látni utószor,</l>
					<l>Kit vén apja hideg kebelén hervaszta, fiának</l>
					<l>Pusztítván örökét. Siralommal csókot egyíte</l>
					<l>Már búcsúzva Szelim, mikor őt e szolga megölte,</l>
					<l>S gőzölgő vérét az apának vitte be tőrén.</l>
					<l>Onnan elébb kelvén e szörnyeteg a hadak által</l>
					<l>Naggyá, s népsanyarás által lön rettenetessé.</l>
					<l>Benne vitézséget kivevén jó nem vala semmi,</l>
					<l>De minden gonoszok fészkeltek, régi dühének</l>
					<l>Tárgya kereszténység, hitnépe rabeszközi voltak;</l>
					<l>S ily fene ült a szép ország szívében, ez ontá</l>
					<l>Visszavonó magyarok vérét huszonötször ezerrel.</l>
					<l>Ez valahányszor alászállott villogva Budáról,</l>
					<l>Sok kővár, sok erős véghely pusztúla hadától.</l>
					<l>Most, mert Nyári sebét viselé még balkeze, s legjobb</l>
					<l>Tiz lovagát kapunál ugyanannak elölte csapása,</l>
					<l>Hogy legalább üresült falain tölthesse boszúját,</l>
					<l>Elrontá azokat, s így jött ki belőle nyugottan.</l>
					<l>Mint gonoszok lelkét kíséri pokolbeli őreb,</l>
					<l>Úgy ezen ördög után jöttek Veli, s a dühös Arszlán,</l>
					<l>Az buzogányt, ez pörgetvén félholdu szekercét.</l>
					<l>Ennél még dühösebb embert nem szűle török nő.</l>
					<l>Nem bátran, de vakon rohan ez mindenha veszélybe,</l>
					<l>Mert dühital gőzölg ajakán, s rejtekben ivott bor.</l>
					<l>Ily kísérőkkel hogy elért Ali, szóla legottan</l>
					<l>Sokhadas Amháthoz, csak alig tisztelve hatalmát:</l>
					<l>„Amhát! a hadakat még meddig hagyjuk epedni,</l>
					<l>S e két ronda folyam fertőjét nyelni csatátlan?</l>
					<l>Vagy tán azt vártuk, hogy mint gyámoltalan ürgét</l>
					<l>Tábori fészkünkből árvíz öntsön ki! kiöntött,</l>
					<l>Gázoltuk fövenyét; jertek, rázzuk le Egernél,</l>
					<l>És a redves akolt, fogadom, tele rázzuk iszappal!</l>
					<l>Harci tanács kell még? kelten keljünk tova, s győztünk.”</l>
					<l>Így Ali büszke bizottsággal szólal vala, hozzá</l>
					<l>Csak röviden nehezűlt szűből így válaszol Amhát:</l>
					<l>„Menj tova jó Ali! s bár ne siess károddal, ohajtom,</l>
					<l>Majd megyek én is utóbb s tőled, ha beférkezel addig,</l>
					<l>Szállást és biztos nyugodalmat kérek Egerben.”</l>
					<l>Végezi s elfordúl, de vadan mosolyodva utána</l>
					<l>Néz Ali, s megmozdúl kérges markában acéla</l>
					<l>Így az egész tábor követet sem várva megindúl</l>
					<l>Lassan, s végtelenűl. Hangos dobogása halottak</l>
					<l>Országába lehat, s zörejétől visszanyög a menny.</l>
				</lg>
				<p>Második ének</p>
				<lg>
					<l>Hajnal emelkedik, a viadalmak hajnala: vérszín</l>
					<l>Váltja pirosságát, szellője halotti sohajtás,</l>
					<l>S harmat gyöngye helyett párolgó vért iszik a fű.</l>
					<l>Sasfiak indultak ki sötét éjfélben Egerből,</l>
					<l>Zoltai, s ifju Pető, s hű társok Figedi, nyolcvan</l>
					<l>Kísérőikkel, buzogányát vitte közöttök</l>
					<l>Gergely is, és Izsaszeg berkén lappang vala lesben.</l>
					<l>Erre kalóz törökök, mint terjed híre, jövendők,</l>
					<l>És ezeket várák békétlen az egri vitézek.</l>
					<l>Megjöttek, s ím a dobogást, mely zajtalan éjben</l>
					<l>Elhangzott egyedűl, rendítő harci süvöltés</l>
					<l>Nyomja el, és ropogó fegyver zendíti föl a zajt,</l>
					<l>Első, aki magát láttatja vitézivel, Arszlán,</l>
					<l>Aki nagy eldődink sírján gázolva, Fehérvárt</l>
					<l>Bírja lakásáúl. Rettentő látni: oroszlán</l>
					<l>Fekszi kemény vállát, s kerekes pajzsára hasonló</l>
					<l>Bőrt vona, s bojtjaival környül foglalta szegélyét.</l>
					<l>Még patyolatján is, mint címert, hordoz oroszlánt</l>
					<l>Szép remekűl kiemelt művel tűzöttet aranyból.</l>
					<l>Útja körűl meggyúlt ágat tíz ifju lobogtat.</l>
					<l>Ez jöve ötször ezer buzogányt indítva magával,</l>
					<l>Oly botorúl, hogy majd éjente berontson Egerbe,</l>
					<l>S győztösen Amhátnak seregét szemlélje faláról.</l>
					<l>Őt kísérte Omár, nem tudva, nem űzve, hová megy,</l>
					<l>S hétszázan mentek dárdás katonái nyomában.</l>
					<l>Sorsa makacs lóként viszi őt zabolátlan erővel,</l>
					<l>Mint fáradt lovagot, s fásultat ezernyi csapástól.</l>
					<l>Nem mutat ez ragyogó címert pályázva mezőben,</l>
					<l>Nem gyöngyös boglárt. Mint szíve, ruhája is éjszin,</l>
					<l>S barna zománcok alatt jó fegyvere rejti világát.</l>
					<l>Mindezek elhaladák a lesben ülőket, előttök</l>
					<l>Sátorokat vervén. Végűl mint gyászfa lehajtott</l>
					<l>Fővel csak maga nem nyughatván annyi ezer közt,</l>
					<l>Álla Omár, s tépett lelkének részei, ilyen</l>
					<l>Gondolatok verték hajdanta kivánatos álmát:</l>
					<l>„Csalfa szerencse! miért rettegjen téged Omár még?</l>
					<l>Könnyü remény szárnyán botorúl hova törjön utánad?</l>
					<l>Elhagytad, hölgyül fogadá a bánatot, a bút,</l>
					<l>Ágyasa lett a bűn, s minden kínjával az inség,</l>
					<l>S vad kétségbeesés szántá el lángos ekével</l>
					<l>Élete szép mezejét: sivatag most, s az lesz örökké,</l>
					<l>Mert a boldogság ki van irtva belőle gyököstűl.</l>
					<l>Még mivel áldhatnád? ha nem, ami vasában is itt van,</l>
					<l>S nyugszik erőtelenűl, a rejtett arcu halállal?</l>
					<l>Vagy mivel árthatnál letiport lelkének ezentúl,</l>
					<l>Mint örökre nyugott, a már nem szörnyü halállal?</l>
					<l>Hír, s te az életnek gyémánt koszorúja, dicsőség!</l>
					<l>A nemes ifjúnak hajdan kedvezve mosolygók,</l>
					<l>Ah mindenre mosolyghattok még, csak nem Omárra,</l>
					<l>Szégyene halmain áll, nem nézhet vissza reátok:</l>
					<l>S Ída, magas mennynek hódító képe imént, most</l>
					<l>Hamvadozó csillag, haj! annyiszor égbe kiáltott,</l>
					<l>S megsiratott Ídám, mért kellett téged Omárnak</l>
					<l>Látnia, s láttodon a kőszívnek lángba borulni?</l>
					<l>Nem mondhatja tovább: álmodjál szépen Omárról,</l>
					<l>Mert te nem ösmered e gyűlölt nevet, a pokol és e</l>
					<l>Társai ösmerik őt, átokkal mondja hazája.</l>
					<l>A haza is, hah! a belső lángokban evődő,</l>
					<l>Hamvai közt átkoz, mert vérzett szíve kezemtől,</l>
					<l>S pusztítás által lettem szép földein urrá. -</l>
					<l>Ím hogyan elvesztem! de tovább e bűn sora nem megy.</l>
					<l>Aki legelső jön, s rám azt ordítja: ,,magyart ölj’’,</l>
					<l>Azt ölöm el, s vele mindeneket, kik utána jövendők.</l>
					<l>Akkor tán ismét Haidor lesz bűnös Omárból,</l>
					<l>Isten is, aki elől bujdostam hasztalan eddig,</l>
					<l>Tán mikor elveszek így meg nem könnyezve, felejti,</l>
					<l>Hogy voltam, s nem kér rettentő számot ügyemről.”</l>
					<l>Így szive zajdulván, omlott bús gondja Omárnak,</l>
					<l>Mint rideg öblökből omlik dagadozva setét ár.</l>
					<l>Szerte pedig bomlott csapatok telepedtek, az éjet</l>
					<l>S csendes csillagokat keltvén sokféle robajjal.</l>
					<l>De hogyan esti madár kirepűl suttogva, jövének</l>
					<l>Titkon az öldöklők, s ki előbb mint Zoltai? Tízen</l>
					<l>Tűz mellett ültek vacsoránál barna pogányok.</l>
					<l>Őket egy ugrással száguldó Csillag elérte,</l>
					<l>Másodszorta szökék s nyilként elszállva fölöttük</l>
					<l>A legszélsőnek velejét vas lába kidönté.</l>
					<l>Zoltai akkor egész hatalommal fordula rájok,</l>
					<l>S mint gyermek kezitől elhullnak az őszi bogácsok,</l>
					<l>Úgy ez előtt az egész csapat itt elhull vala szörnyen.</l>
					<l>Megy tova, s már Figedit harcban szemléli hadával,</l>
					<l>S mint két ágra szakadt villám, most ketten omolnak</l>
					<l>Kárral, erőszakkal; százanként hajtanak embert,</l>
					<l>S a fölijedt tábort némán gyilkolva hasítják.</l>
					<l>Oldalt éri Pető a fegyverhányva futókat,</l>
					<l>S mint érett almát, szedi őket rendre dsidával,</l>
					<l>Negyven régi huszár szabdal mellette haraggal.</l>
					<l>Csorda gyanánt így a tábor nagy része tömötten</l>
					<l>Fut, hol mindeddig meg nem mozdulva halálként</l>
					<l>Nyugszanak a hajdúk hademésztő Bornemiszával.</l>
					<l>Ott ezek a szaladó tábort cső végire várván</l>
					<l>Mind egyszerre vasat nyomnak. Csattogva okádja</l>
					<l>A megütött sárkány haragos szikráit, utána</l>
					<l>Kétszáz villámlás rettenti az éjet, az öblös</l>
					<l>Érctorok elbődül, s ropogással szórja tekéit:</l>
					<l>És elmennek azok, kisded szolgái halálnak,</l>
					<l>Mint tolvaj denevér, szaladó törökökre rohanván.</l>
					<l>Sok ki imént ízes falatok közt válogató volt,</l>
					<l>Most keserű ónt nyel, s fogait bő vérrel okádja.</l>
					<l>Sok nem renyhe karok lesznek rest, csonka darabbá,</l>
					<l>Legragyogóbb szemek a kialutt fényeknek ürévé.</l>
					<l>Még a férfierő roppant épűlete, a mell,</l>
					<l>S a vasümög sem elég veszedelmet tiltani: hullnak</l>
					<l>Bajnokok, és rohanó paripák; sok lótalan ember</l>
					<l>Vész el iramlók közt, sok uratlan ló viszi nyergét</l>
					<l>Dísztelenűl, s szomorú sívással nyargal előre.</l>
					<l>Míg ezek így vesznek, már Zoltai messze behatva</l>
					<l>Visszavivókkal küzd Arszlánnak sátora környűl.</l>
					<l>Már kópjája kiszállt, mint gyors hű szolga, kezéből</l>
					<l>Elmene vérszomjas tőrével alaptalan útán</l>
					<l>S Arszlán apródját nyakszirt a tűzbe szegezte.</l>
					<l>De szilajon fölkelt égő dühödéssel Oroszlán,</l>
					<l>S négy bajnok szerecsen kelt föl vele, lélekijesztők</l>
					<l>Ördögi képeikkel, mikor ülnek az éji tüzeknél,</l>
					<l>Dúló szörnyetegek, s az enyészet szelleti harcban.</l>
					<l>Mindezek a szaladók útát rémítve elállták,</l>
					<l>S köztök az öldöklőbb Arszlán így harsoga messze:</l>
					<l>„Gyáva hitetlen nép! hova futtok nyúlszivek innen?</l>
					<l>Tolvaj ebek jöttek, nem bátor hősök Egerből.</l>
					<l>Álljatok el, mert e vérbíboros élü szekerce</l>
					<l>Még annyit megemészt, amennyi szaladni tudó van.</l>
					<l>Álljatok el ti hitetlen ebek! én aki fut, annak</l>
					<l>Testét e vassal, lelkét átokkal ölöm meg.”</l>
					<l>Így szólt, s egyszersmind zászlót hordozva balában,</l>
					<l>Ölt az iramlók közt, szerecsen négy bajnoki víttak</l>
					<l>Más helyen a szaladók réműltségével, előttök</l>
					<l>Kopjákat hányván; de merész rohanással az űzők</l>
					<l>Rendeit is bontják, s győztös magyarokba merítvén</l>
					<l>Kardjokat, a diadal dölyfét rettegni tanítják.</l>
					<l>Mint hegyről lefutó nehezével az áradat omlik,</l>
					<l>S gátja találkozván, nagy zajjal visszatorúlva</l>
					<l>A sikot, és a hátrahagyott hegyhátat elönti:</l>
					<l>Úgy itt a szaladók vas gátat lelve halálban,</l>
					<l>Összesivalkodnak, s amelyen ijedve futának,</l>
					<l>A harcnak mezejét küzdő sokasággal elöntik.</l>
					<l>S már a visszaütők, s az ölésben lankadozók közt</l>
					<l>Nincsen egyenlőség. Egyedűl áll közbeszorúlva</l>
					<l>Zoltai százak előtt. Vért sírva vitézi szivében</l>
					<l>Hasztalanúl tör utána Pető, gyors Figedi testén</l>
					<l>Hasztalanúl viszi annyi sebét társának utána,</l>
					<l>És töri dárdáját; vassá merevedve megállnak</l>
					<l>A törökök, s holtak tetemén harcolnak az élők.</l>
					<l>Zoltai áll egyedűl, s már nincs húsz ölnyi szabad tér,</l>
					<l>Melynek erős kézzel, s elszánt hideg állapodással</l>
					<l>Még ura: szerte körül dárdákkal borzadoz a föld,</l>
					<l>S hangzik ölő gömbnek szomorú suhogása fülében.</l>
					<l>Most hasad a hajnal, szomorún meggyújtja világát,</l>
					<l>Kénytelen a beszorult küzdőt árulni pogánynak.</l>
					<l>A tér megrövidűl. Kis látköre rettenet, és vész.</l>
					<l>Mindennél rettentőbben a négy szerecsennek</l>
					<l>Látja nyomúlását; de magát is véres Oroszlánt</l>
					<l>Látja megállított népével visszarohanni.</l>
					<l>Még csak jó szive, és röpülő kopjái segítik.</l>
					<l>A végsőt löki most, s már a szerecsennek agyában</l>
					<l>Reszket az, és velejét megfúrva lehúzza magával.</l>
					<l>Esve is oly iszonyún ott fetreng Afrika hőse,</l>
					<l>S végső vágással dúlt földbe meríti le tőrét.</l>
					<l>Annyival ádázban megbúsúlt társai jőnek,</l>
					<l>S véres Oroszlánnak hangzik riadása közöttük.</l>
					<l>Zoltaival szomorún foroga pályája-fogyott mén</l>
					<l>S reszket ülőjének veszedelmén mindenik íze.</l>
					<l>Másodszor ropog a kétszáz érc öble azonban,</l>
					<l>S a romlás kapuján Gergely katonái betörnek!</l>
					<l>Mint ugyanannyi halál, órjásként gázol, öl és űz</l>
					<l>A fene hajdúság. De magányosan annyi ezer közt</l>
					<l>Kürtszava így hallik hademésztő Bornemiszának:</l>
					<l>„Zoltai! megjövök,” és legelűl ott terme bajánál.</l>
					<l>Vasruha volt testén, s léptében messze csörömpölt.</l>
					<l>Mint kapuval, látszott paizsával menni, födötten,</l>
					<l>S mordályos buzogányt forgat vala jobbja vigyázva.</l>
					<l>És valahányszor ütött, egy mordály sűle ki benne,</l>
					<l>S ellenségi közé magvát hintette halálnak.</l>
					<l>Most is nem mene ő fegyvert mutogatni bolondúl,</l>
					<l>De hamar a három szerecsennek elállva rohantát</l>
					<l>Közbecsapott. Pillantat alatt mint rongyot eloszták</l>
					<l>Pajzsát a rohanók, s vas testén csönge acélok.</l>
					<l>Ő pedig a vas alatt bátran közelítve az elsőt</l>
					<l>Mellben üté, s buzogánya fején kisüvöltve nehéz ón.</l>
					<l>Attól a szerecsen némán fordúla hanyattá,</l>
					<l>S általütött torkán elakadt a szóval az élet.</l>
					<l>Társai elhűltek, s önkényt hátrál vala lábok.</l>
					<l>Még négyszer dördült Gergely buzogánya közöttük,</l>
					<l>S annyiszor emberölő csőből kiröpültek az ónok,</l>
					<l>Hasztalanúl verték csorbává kardjokat: ők is</l>
					<l>Nagy sebben vesztek hademésztő Bornemiszától.</l>
					<l>Arszlán ví vala még, de mikor pattogva előtte</l>
					<l>Rengett a buzogány, megrémült szíve felejté</l>
					<l>A dühöt, elszaladott, s mentségét bizta lovára.</l>
					<l>Kétszer fordult meg botorúl kísértve szerencsét,</l>
					<l>Annyiszor űzte setét Gergely, mint éjjeli felhő</l>
					<l>A lemenő holdat, s buzogányát rázta nyomában.</l>
					<l>Mint szabadúlt súlyom, száguldott Zoltai, szerte</l>
					<l>Dúla Pető, s Figedit megölöttek vére borítá.</l>
					<l>A hajdúk pedig ordítván a könnyű huszárral</l>
					<l>Versent futva, futó törököt gázoltak az erdőn.</l>
					<l>Csak maga harctalanúl nyugodott hős karja Omárnak,</l>
					<l>S mint ezelőtt, kardját most nem festette magyar vér.</l>
					<l>Mint álom folya el tündér ragyogásu patakban</l>
					<l>Szép kora lelke előtt, és a haza, mint becses ősz rom</l>
					<l>Múlt nagyság mezején, szomorún vonzotta magához.</l>
					<l>Már seregét elhagyva futott, amerre magyarnak</l>
					<l>Büszke kiáltását hallá, de nem érhete véget.</l>
					<l>A szaladó Arszlán tőrrel megszúrta derékon,</l>
					<l>S amint barna lován látá elhajlani, monda:</l>
					<l>„Gyáva eb, itt vessz el, te hitünk tapodója, te voltál,</l>
					<l>Aki miatt szaladunk, de maradj el örökre neveddel</l>
					<l>S itt megemésszenek a farkasnak kölykei téged.”</l>
					<l>Szóla, s vitézségét itt hagyva hitetlen Omáron,</l>
					<l>Vitte gyalázatját a száz seregeknek elébe.</l>
					<l>Hátrahagyott kincsét sisakokkal marcona hajduk,</l>
					<l>Gyors lovagok mérték egymásra. Pető nyere sátort</l>
					<l>Gazdag arany gombbal, sisakot nyere Figedi fénylőt</l>
					<l>Gyöngyös ezüst műből, gyémántos sztambuli forgót</l>
					<l>Zoltai, legragyogóbb diadalt pedig a hademésztő</l>
					<l>Bornemisza, s ez volt a dísznek tolla sisakján.</l>
					<l>Visszasiettek, s ím, amint mennének, az elhullt</l>
					<l>Testek halma közűl ily szózat hangzik előttök:</l>
					<l>„El ne tiporjatok, oh diadalmas bajnokok! engem;</l>
					<l>Nem kérek sokat, az minden kérelme szivemnek:</l>
					<l>Hogy ha keresztények, ha magyar név hívei vagytok,</l>
					<l>Hagyjatok elmennem veletek, s meghalnom Egerben.”</l>
					<l>Szóla, s nehéz derekát támasztá gyenge kezekkel.</l>
					<l>Mind bámúlva körűlállták, és szánakozással,</l>
					<l>Mert idegen szájból, mint vélték, oly hatalommal,</l>
					<l>Oly tisztán hangzott sziveikhez az ősi magyar szó:</l>
					<l>Pajzsaikon viték, a sors-üldözte Omár volt.</l>
					<l>Szép halovány ifjú nyugovék a nem puha ágyon,</l>
					<l>Álma borongó volt, az aléló szellemek álma.</l>
					<l>De büszkén kis Eger kapuján bemenének az ádáz</l>
					<l>Férfiak, elragadott zászlókkal díszesek; a ló</l>
					<l>Délcegben robogott diadalmas urának alatta.</l>
					<l>Sok bíbort, sok rézüngöt hurcol vala testén,</l>
					<l>S drága török fegyvert, s elszabdalt párduci hátat.</l>
					<l>Volt ki magas dárdán nagy barna szakállu töröknek</l>
					<l>Vitte fejét szörnyen, s mutogatta az egri falak közt.</l>
					<l>Rab törököt pedig egy sem vitt, mert akit elért a</l>
					<l>Harc keze, általadá az örök nem-létnek ölébe.</l>
					<l>Fölségben delel a nap, az éj munkái setétek,</l>
					<l>Mint maga, feltünnek borzasztó fényben előtte.</l>
					<l>Jő Ali, s látja futó seregével véres Oroszlánt,</l>
					<l>Jő tova, s gyászba borult Izsaszegnek eléri határit.</l>
					<l>Léptenként, mint aki kevély álmában ölelte</l>
					<l>Vágyai célát, s most visszás képekbe ütődik,</l>
					<l>Meg-megakad, s a romlásnak mezejében imígy szól:</l>
					<l>„Mennyi vitéz hever itt, te öröklő Allah! ha ennyi</l>
					<l>Kár nem elég egy vár elfoglaltára törökből,</l>
					<l>Én soha hű szolgád ne legyek, s te, nem istene, zordon</l>
					<l>Öldöklője vagy a népnek, mely holdodat őrzi.</l>
					<l>S bár csak egyet látnék, egy sincs magyar annyi török közt.</l>
					<l>Akik egyébkor váraikban reszkettek előttem,</l>
					<l>Így harcolnak-e most? de nem is kell kétlenem: a várt</l>
					<l>Csak vendég katonák, soha el nem hagyta magyar még.</l>
					<l>S itt magyarok vannak, harc által veszni kivánók.</l>
					<l>Mint mond majd Amhát? de ne mondjon semmit! Egernél</l>
					<l>Lássa, hogyan pusztúl, ki Alit haragítja fejére.”</l>
					<l>Balgatagúl így szólt, s tovaszállt a vér mezejéről.</l>
					<l>Jött ezután nagy végtelenűl a sokhadas Amhát,</l>
					<l>És ez is a romlás mezején így szóla megállván:</l>
					<l>„Vaj! mi hamis szó volt, mely engem idéze Egerhez.</l>
					<l>Itt nem azok laknak, kik harc hírére futókká,</l>
					<l>S várokat elhagyván tengőkké váljanak erdőn.</l>
					<l>Itt sasok, és az ölő viadal vad párduci laknak,</l>
					<l>Rettentők, mint őseleik Nándornak alatta,</l>
					<l>Kiktől holdunknak vérrel be van írva világa.</l>
					<l>Rajta! tovább Amhát, itt nem jó késni sokáig,</l>
					<l>Gyászt lehel e térség, minden szellője sohajtás.</l>
					<l>Bár, kik Egert lakják, mind elpusztulnak erőmtől:</l>
					<l>Annyi alig veszhet, mint itt már elvesze bennünk.”</l>
					<l>Szóla, s nagyon szomorodva tovább elszálla hadaival.</l>
					<l>Költözik a sok nép, mérföldek nyögnek alatta,</l>
					<l>Maklárt, s szép Tihamér völgyét gázolja török mén.</l>
					<l>Éjszakról, hol az ősz István kipihenve, gyönyörrel</l>
					<l>Nézte kelő várát, fészkét sok bajnak azontúl.</l>
					<l>Hol szép régi nevét hosszan fenntartja Királyszék,</l>
					<l>Ott is most patyolat süvegét mutogatja pogány fő,</l>
					<l>És sok erős bialok hurcolnak durva tarackot,</l>
					<l>S zörgő vaskereken feketés pokolöblü szakállast.</l>
					<l>Szerte pedig mind Almagyarig, s Felnémeti dombos</l>
					<l>Földeig a zászlók, s kopják lobogói mozognak.</l>
					<l>Közben idomtalanúl a harc réz torkai, kürtök</l>
					<l>Rengetik a levegőt harsány szavaikkal, ezer síp</l>
					<l>Küldi süvöltését, perel a dob, csattog az érctál,</l>
					<l>S örvényez fülütő zajolással az összeveszett hang.</l>
					<l>Mint tenger, mely hullámlik, s nem háborog immár:</l>
					<l>Úgy telepedvén a tábor nagy teste, helyenként</l>
					<l>Még mozog, és nyugtát csapatok lebegési zavarják.</l>
					<l>Fenn Ali, mint felhő, völgyekben táboroz Amhát,</l>
					<l>Oly fölösen, hogy Egert könnyen vállokra kerítvén</l>
					<l>Bajnoki, mint morzsát, ragyogó Sztambulba vihetnék.</l>
					<l>Oh Eger! a sziklák nem tesznek téged erőssé,</l>
					<l>Minden erőd a bátorság, mely hős fiaidban,</l>
					<l>Mint az örök gyémánt ragyog, és nem retteg időtől.</l>
					<l>Tárt kapukon jár még a bízott lelkü magyarság,</l>
					<l>Hord eleséget föl, vizet is tömlőkben Egerből,</l>
					<l>S gúnnyal itatja lovát a száz seregeknek előtte.</l>
					<l>Ég Hanivár, Kámber dárdáját rágja dühében,</l>
					<l>Cseltől tart Amhát: rohanásokat ója tilalma.</l>
					<l>Így szabadon szállítja Dobó a várba hatalmát,</l>
					<l>A várast pedig égeti, és rombolja, hogy abban</l>
					<l>Várvédők ellen ne lehessen fészke töröknek.</l>
					<l>A tűzpor harsogva dobál sziklákat az égre:</l>
					<l>Dőlnek az oszlopok, a tér utcák házai földdel</l>
					<l>Lesznek egyenlővé. Szép hold felhozza világát,</l>
					<l>S romja fölött áll meg szomorú ragyogással az éjben.</l>
					<l>Nyugszanak: a vár és várnak környéke halállal</l>
					<l>Teljesen, a békét ölelik még alva, borongó</l>
					<l>Álomban, melyet fel fog dörrenteni a harc,</l>
					<l>S tűnetiből órjás képét alkotni veszélynek.</l>
					<l>Éjszaki vársarkon terem áll a föld kebelében</l>
					<l>Mélyen, erőszak elől eltéve falaknak alája,</l>
					<l>Ablakain csendes szellő suttog be, s az elzárt</l>
					<l>Lelkekhez tisztább levegőjét hordja az égnek.</l>
					<l>Ott nyomos éjben erőtlen fény rezgésinél csend</l>
					<l>S nyúgalom űl a megsebesűlt ágyára, s körötte</l>
					<l>Írt kegyes angyalként elegyít az aranyhaju szépség.</l>
					<l>Ott kínlódik Omár nagy sebben, mint letörött ág,</l>
					<l>Már csak alig függvén a létnek örök tövü fáján.</l>
					<l>Élete még egy vágy, egy láng-forralta sohajtás,</l>
					<l>Mely ha nehéz búval kiszakad végtére szivéből,</l>
					<l>Megszünik, és a lány többé nem hallja nyögését.</l>
					<l>Ott tíz más sebesült keres írt testére, s bajában</l>
					<l>Szomju tekintettel minden mozgásra figyelmez,</l>
					<l>S ím ajtó nyilik. Ída, Dalár borzadva köszöntik</l>
					<l>A szomorú csendet; két líliom ég kezeikben,</l>
					<l>Két hószínü szövétnek. Az éj mint elfut az ékes</l>
					<l>Hajnal előtt, a barna homály úgy oszlik előttök,</l>
					<l>És szépségök előtt. Kebelét föltárja setétség,</l>
					<l>S a nyavalyások előtünnek sorvadtan ijesztők</l>
					<l>Marcona képeikkel. Kitünik fekvése Omárnak,</l>
					<l>Amint elfordulva fejét karjára nyugatja,</l>
					<l>S forróságában szavakat rebeg ajka: koronként</l>
					<l>Tépi pogány mezeit, s látszik harcolni magával.</l>
					<l>Ott társát szólítja Dalár, s így ejti beszédét:</l>
					<l>„Nénike! nézdsze pogány török ott mint szenved az ágyon,</l>
					<l>Vedd oltalmad alá: én félek tőle, szegénytől,</l>
					<l>Oh pedig olyan igen sajnálom, mert idegenben</l>
					<l>Itt egyedűl vagyon, és nincs aki kesergene rajta.</l>
					<l>Nem fog ez ölni magyart, de veszen kebelébe tanácsot</l>
					<l>Végtelen istentől, s megtér gyógyúlva hitünkre.</l>
					<l>Menj te azért s lásd el, magam addig odább megyek, és e</l>
					<l>Némberiekkel az ételeket sebeseknek elosztom.”</l>
					<l>És elmentenek. Ída legott fordúla Omárhoz.</l>
					<l>Összetalálkoztak, s mi nem úgy mint egykor az első</l>
					<l>Lángokban, szemeik, nehezek most régi keservtől,</l>
					<l>S a szakadott szív éjével terhelve borongók.</l>
					<l>Egykor szép szemeik sugaraiból szőve szivárvány,</l>
					<l>A kegyelem hida volt közös érzelmöknek az ösvény,</l>
					<l>S köztök azon, mint két várnak vendégi, örökké</l>
					<l>Egymást látogatók, a vágy, a kisded örömmel,</l>
					<l>S rózsa szeméremnek kocsiján vonakodva te jártál,</l>
					<l>Oh szerelem s sziveik teremét felváltva köszöntéd.</l>
					<l>A tündér hidat és alakit fölvonta irígyen</l>
					<l>Régi hazájok az ég, s föld kínját hagyta helyettök.</l>
					<l>Most pillantataik, mint testvér vándorok éjben,</l>
					<l>A sivatag mezején egymást rettegve gyanítván,</l>
					<l>Végre megösmerik, és ámultan visszaijednek.</l>
					<l>Látja Omár, hogy nem boldogság, nem szerelemnek</l>
					<l>Üdve az, ami szegény Ídát hervasztja: felejtvén</l>
					<l>Ön bajait, mély lelkéből így fejti beszédét:</l>
					<l>„Látlak-e, oh örök ég! esztendők mulva, veszendő</l>
					<l>Bús várnak közepén így látlak-e tégedet Ída?</l>
					<l>Még csak ez egy baj volt Hiadornak hátra ezerből,</l>
					<l>Hogy te is annyira légy, mint ő boldogtalan! Oh ez</l>
					<l>Arc, ezen elfáradt szem mást olvastat eszemmel,</l>
					<l>Mint mikor elmenvén kétség nyila ége agyamban,</l>
					<l>Akkor utánam kín s a féltés ördöge súgá:</l>
					<l>,,Fuss Hiador! boldog nélkűled is Ída’’ s futottam,</l>
					<l>Mint kit az áradat űz, s kebelében hordja kigyóit.</l>
					<l>És mikoron Hiador romjából lettem Omárra,</l>
					<l>S vérzettem törökért magyar ellen az ütközetekben,</l>
					<l>Akkor is ördögeim súgák, hogy vesszek örökre:</l>
					<l>,,Jaj neked! Ída hitét még egy csók várja, csak egy még,</l>
					<l>Megvan! s esküiben Hiadornak nincs neve többé.’’</l>
					<l>Mind ily gondolatok kergettek, mint vadat a vad,</l>
					<l>Ártóbban dúlt, hogy lakodat földúlja, acélom.</l>
					<l>Nem lele, megfáradt a bűnben lelkem: epedtem,</l>
					<l>Hogy boldogságod közepett még lássalak egyszer;</l>
					<l>Hogy csak egy elszakadott sugarát felfogjam elorzott</l>
					<l>Üdvömnek, csak egy eltévedt pillantat utószor</l>
					<l>Öntse beéjjeledett létem vadonába világát</l>
					<l>Szép szemeidből, szép szemeidnek gazdag egéből.</l>
					<l>S ah hol vannak azok? mi kegyetlen bú üte pártot</l>
					<l>Ellened? ifjú kellemidet mely bánat orozza?</l>
					<l>S mely, mint játszi madár dallal kele szíved eréből,</l>
					<l>Ah hova lett szépségedtől az előbbi vidámság?</l>
					<l>Gyöngyei villognak bús láng-forralta szemednek;</l>
					<l>Nem szólasz: rózsás partokból, Ída, mi tette</l>
					<l>Sírrá ajkaidat, hogy némán, zárva találja</l>
					<l>Haldokló Hiador, s bucsuját ne vehesse belőlök?</l>
					<l>Ezt nem idő, három rövid év ezt nem teszi: perc az</l>
					<l>A boldogságnak; de maró bánatnak örökség,</l>
					<l>És neked is, nekem is, sok bajt tűrőknek, örökség!</l>
					<l>Oh az egész természetben nincs semmi örömhang,</l>
					<l>Nincsen erő többé, mely engem tenne vidámmá.</l>
					<l>Mert te is, életem és gyönyöröm szép mennye, borongasz,</l>
					<l>S boldogságodból nincs ami leszállana hozzám.”</l>
					<l>Szóla, reá fájdalmaiból így válaszol Ída:</l>
					<l>„Mit mondál Hiador, kiszakadt jobb része szivemnek,</l>
					<l>Mit mondál te nekem, vígyáztalan, oh ne riaszd föl</l>
					<l>Alvó bánatimat, boldogtalan Ída nyugalmát.</l>
					<l>Elmentél, törökért folyt bajnoki véred: az ég is</l>
					<l>Úgy engedjen meg, mint én kedveltelek, és most,</l>
					<l>Bár keserítetted, nem tud vádolni szerelmem.</l>
					<l>Nem, Hiador, Ídát nem örömnek hagytad ölében.</l>
					<l>Kérlelhetlen apám letörölte az élet egéről</l>
					<l>A szép csillagirást: neveinknek fénykoszorúját,</l>
					<l>S klastromi üszkökkel bús vár leve éji lakásom.</l>
					<l>Mint nem örülhettem, mint nem vala hajnalom, és a</l>
					<l>Fájdalom ölyve sebes szivemet mint tépte, ne kérdezd.</l>
					<l>Kértelek, elhangzott panaszom vén falhoz ütődék</l>
					<l>S szentek szobraihoz; minden kő halla zokogni,</l>
					<l>Csak nem az ég: attól nem jött valahára segédem.</l>
					<l>Oh ne keress szemeimben eget, ne keresd az elomlott</l>
					<l>Kellemek árnyékát; amint vala, s most vagyon, Ídát</l>
					<l>Össze ne mérd; mert semmibe dől kétszerte reményed.</l>
					<l>Egy van örömkor az életben, szép rózsa napokból</l>
					<l>A kéj árja körűl koszorúvá fonva. Vidáman</l>
					<l>Mint búvár, megy az ifjúság közepette. Jaj annak,</l>
					<l>Aki nem örvend itt, s szilajúl elhányja virágát.</l>
					<l>Mink nem örűlhettünk; te futottál csalfa gyanúból,</l>
					<l>Engem elért darabos pályán a sors keze. Még egy</l>
					<l>Kincsem, az elhamvadt szerelem szikrája: setéten</l>
					<l>Űl lelkem mellette, s fölül tündér suhogással</l>
					<l>A bús emlekezet gyász fája lebegteti fodrát.</l>
					<l>Oh Hiador! ide térj, ha kivánsz Idára találni.</l>
					<l>Itt leled őt honn, a szomorúság puszta vidékén,</l>
					<l>Hol szép álmaiból, s a multak gyász fonalából,</l>
					<l>Mint hálót, szövi gondköltő elméje regéit</l>
					<l>A boldogságnak, s Hiadorral végzi, ha fárad.”</l>
					<l>Még sokat és búsan szólának örömtelen éjjel</l>
					<l>A szeretők; de szivök könnyűlt a régi panasznak</l>
					<l>Szóra kerűltével. Hiador fennűle sebében,</l>
					<l>Ída köté be, s el-elszörnyedt láttára, szemében</l>
					<l>Faggyá lett a köny, s hidegen futa végig az arcon.</l>
					<l>Elhajlott Hiador, s amint karjával utána</l>
					<l>Ída segítségűl leborúlt, elcsattana bágyadt</l>
					<l>Csókja szelíd ajakán, s ez volt búcsúja örökre.</l>
					<l>Mintegy ijedve kapá elhamvadt gyenge világát</l>
					<l>Ída, s Dalárral az éj teremét elhagyta sietve.</l>
					<l>De Hiadort mélyebben üté Arszlánnak acéla,</l>
					<l>Mint gyógyíthatnák; érzé, hogy vége közelget,</l>
					<l>Mindennél inkább pedig érzé régi szerelmét,</l>
					<l>Mely hogy örökre kiégjen, még fellobbana egyszer,</l>
					<l>S tiszta gyönyör lángját árasztá minden erében.</l>
					<l>Akkor az elsebesűlt Hiador fölszóla utószor:</l>
					<l>„Elveszek ím, s nem bú, nem bánat erőszaka öl meg,</l>
					<l>Sebben sem halok, a vad Oroszlán kardja sebében:</l>
					<l>Mert azt gyenge kezek kötözék el, szánakozó szem</l>
					<l>Harmatozott le reá. Nem is aggság visz tova engem,</l>
					<l>És nyomos esztendők; de korán ép ifju koromban,</l>
					<l>Oh szerelem, lelkem szép boldogsága! te ölsz meg.</l>
					<l>Még, ha van álom az élet után, csak egy álmot ohajtok,</l>
					<l>Egy pillantatot a nagy öröklét boldog egébe,</l>
					<l>S látni dicső Ídát, amint szemléltem először</l>
					<l>Bútalan évében, mikor ifjú lelke szemeiben</l>
					<l>És nemes arcain, és tündöklött mindenik ízén.</l>
					<l>Ahogy először rám fordúlt nagy barna szemével</l>
					<l>Mindkétféle szerencsének birodalma, s hogyan szűz</l>
					<l>Ajkai elhagyatott Hiadort mosolyodni taníták.</l>
					<l>Oh csak ez egy látást engedd, mindennek adója!</l>
					<l>Vesszek el aztán, tégy morzsává fergetegidben,</l>
					<l>Tégy habütött szirtté, s ne legyen több álmom azontúl!”</l>
					<l>Így végezte szavát, és álmai jöttek, öröklők,</l>
					<l>Mint a lélek, mely végnélküli képzeletével</l>
					<l>Messze jövendőben lakot állat előre magának,</l>
					<l>S azt minden gyönyörök seregével tészi dicsővé.</l>
					<l>Ída jön, és halovány ajakát ébreszti hiába,</l>
					<l>Társai jőnek elösmervén a régi barátot,</l>
					<l>S hült tetemét ölelik: Hiadornak nincs sebe többé,</l>
					<l>Egy volt, a keserű élet, s azt sírja befogta.</l>
					<l>Hajnal aranykapuján a nap fejedelme kijött már,</l>
					<l>Szerte körűl a háborodott néptenger elömlék.</l>
					<l>Közben Eger, mint kis sziget áll, s néz fergetegére.</l>
					<l>Már kapuját vendéglakként nem tárja továbbá,</l>
					<l>Mint a régi világ óriás temetői mezőben,</l>
					<l>Vagy ki magát nagy bércek alá elzárta halálra,</l>
					<l>Áll olyan komoran, s csak egy úta van: égbe sohajtás.</l>
					<l>Túrnak egész nap az ostromlók: dél, napkelet, éjszak,</l>
					<l>S a csendes nyugat el vannak foglalva kezöktől.</l>
					<l>Százezer ásónak remeg a föld kérge vasától,</l>
					<l>S mint tündéri müvek, kis időn mély völgyei nyílnak,</l>
					<l>S partain új dombok tolakodnak az égre: alattok</l>
					<l>Ámhát és Ali, s vén Ulemán ágyúi mozognak,</l>
					<l>És nyelik a tűzport, töltöznek barna tekékkel:</l>
					<l>Készen az üszkökkel rettentő férfiak állnak,</l>
					<l>S a jeladást várják. Még minden nyugszik: az egymást</l>
					<l>Pusztító elemek fagyait még szikra nem oldja,</l>
					<l>S mint anya, mely karján kártévő gyermeket altat,</l>
					<l>Béke nyugalmával hordozza tekéit az ágyú.</l>
					<l>A holló bátran siet el fészkébe, s fölöttök</l>
					<l>És Eger orma fölött nem fél költözni az esztrág.</l>
					<l>Alkonyodik; mert ily csalokat gondol vala Amhát,</l>
					<l>Nappal irányzott ágyúit hogy ürítse ki estve,</l>
					<l>S a véletlen ütött kapukon kész népe betörjön:</l>
					<l>A szerecsen Menethám, a döntő Kámber, Oroszlán</l>
					<l>És a hírkereső Hanivár, mint vont idegű nyíl,</l>
					<l>Álltanak a résen, berohanni, ha kellene, készek.</l>
					<l>Jel löveték, fényes gömb a maklári tetőkön,</l>
					<l>Mely egyedűl, mint szép csillag, felszálla, s tüzével</l>
					<l>A bús alkonynak szabadon szegdelte homályát.</l>
					<l>S ím egyszerre kibődültek táméntalan ágyúk</l>
					<l>Egybecsapó felhők erejével, s a viharoknak</l>
					<l>Szörnyü hatalmával heves érceik összedörögvén,</l>
					<l>Nagy sokféle süvöltéssel kirohannak azokból</l>
					<l>A por-emelte tekék, s amint a falba harapnak,</l>
					<l>Még tova eltévedt hangjok bömbölve, ropogva,</l>
					<l>Bujdosik a völgyben, s dörejével ijeszti az alkonyt.</l>
					<l>Távol földre szegett füllel nem nyughatik a pór.</l>
					<l>Mintha belűl a nagy földnek vas szíve dobogna,</l>
					<l>Vagy beszorúlt órjás készülne kitörni belőle,</l>
					<l>Döngetvén gyökeres tetejét sok ezernyi ütéssel:</l>
					<l>Úgy sürüen s hosszan zendűlést tompa morajjal,</l>
					<l>S hall fojtott dörgést, nem régi csodáit az észnek.</l>
					<l>Itt ugyan a gömbök sürüen szállongnak Egerhez,</l>
					<l>Döngenek a kapuk, a hulló kövek üldözik egymást.</l>
					<l>Látni tüzes vasnak röpülését néha közöttök.</l>
					<l>Sok mint könnyü madár, mely kél szárnyára lapályból,</l>
					<l>Elmegyen, és akadály nélkül, megjárja nagy útát.</l>
					<l>Görbe szivárványként fest lánghidat a levegőben,</l>
					<l>S rajta halált, és tűzi veszélyt villogtat Egerre.</l>
					<l>Sok terhelt gyomrát földszint hordozza, s koronként</l>
					<l>Megszökkenve tüzes szárnyával pázsitot éget.</l>
					<l>Majd ha kövekre botol, fölemelkedik új dühödéssel,</l>
					<l>S a remegő légen magasabban hordja hatalmát.</l>
					<l>Megszünik a dörgés, s most nyilként négy kapu ellen</l>
					<l>Rontanak a vívók; de nem álomfészek Egervár:</l>
					<l>Ártalom, és törökök veszedelme uralkodik abban.</l>
					<l>Hosszu setét kapu áll roppant várfalnak alatta,</l>
					<l>Mely szűk torkával mind a két várra kiszolgál,</l>
					<l>És a ki- és bemenő katonákat rejti veszélytől.</l>
					<l>Ott a két várnagy száguldván összejövének,</l>
					<l>S harci Dobóhoz imígy a bátor Mecskei szóla:</l>
					<l>„A török, úgy látszik, ki akar dörgetni Egerből.</l>
					<l>Mit gondolsz, ha kaput tárván, a nyúgati árkon</l>
					<l>Vén Ulemánra ütök, (mert őtet láttam az úton</l>
					<l>S rendetlen hadait telepedni) de úgy hiszem istent,</l>
					<l>Hogy markába törendem az üszköt, s szürke fejére</l>
					<l>Gyújtom az ágyúkat, s minden népére; te addig</l>
					<l>Hármasan a bőgő mozsaraknak visszafelelhetsz,</l>
					<l>S a gőgös tar üvöltését így mára elöljük.”</l>
					<l>Szóla, s tekintete úgy mutatá, hogy nem tesz üres szót,</l>
					<l>S szól szive hírével; de merész társára lenézvén</l>
					<l>Harc ijedelme Dobó, így szóla viszontag ezekre:</l>
					<l>„Amiket itt mondál, bajtárs, noha kárral esendők,</l>
					<l>Kétem sincs, hogy tenni mered; de idő leszen erre</l>
					<l>Másszor is, úgy hiszem; a törököt most várjuk el inkább.</l>
					<l>Szállni közel, látod, lövetinktől nem mere hozzánk.</l>
					<l>Ágyui csak távol bömbölnek, s a teke fárad</l>
					<l>Míg ideér, s belső falainkról visszacsapódik.</l>
					<l>Forró gömbjeit is gonoszul hordozza szerencse,</l>
					<l>Hulló szikra gyanánt pislognak szerte mezőkön,</l>
					<l>S mely bejön, elfáradt testét görgetve, peméttel</l>
					<l>Kergetik asszonyaink, s nedves ponyvákkal az utcán.</l>
					<l>Várjuk azért, ha talán haddal jőnének ezentúl,</l>
					<l>S úgy hiszem eljőnek, mert már némulnak az ágyúk,</l>
					<l>S lassu dobaj, mint tolvajoké, közelíti kapunkat.</l>
					<l>Rajta merész bajtárs! most váltsuk vissza nevünket,</l>
					<l>S gyáva pogány rabból tegyük úrrá, rettenetessé.</l>
					<l>Most mi lövöldözzünk: Gergelynek lángkoszorúi</l>
					<l>Megnyítják az utat, melyen törökökre tekéink</l>
					<l>Hulljanak, de ha ki még eljő falainkhoz, az éltét</l>
					<l>Mennykövező kezeink erejétől hagyja lehúnyni.”</l>
					<l>Szól vala, s hóka lovát fordítá, visszalovaglott</l>
					<l>Mecskei is, s a belvárban végzette parancsát.</l>
					<l>Úgy lőn, mint akarák, Gergely koszorúi lidércként</l>
					<l>Elmentek haragos sugarakkal az éktelen éjben,</l>
					<l>És kitünék tekenő paizsával Kámber alakja,</l>
					<l>Amint oszlopként buzogányát rázva közelgett,</l>
					<l>S nagy lépéseivel sietett elnyelni az útat.</l>
					<l>A rohanók minden részről rémítve kitűntek,</l>
					<l>S mindennél inkább Hanivár, a nándori hadfő,</l>
					<l>Aki elűl a vak levegőt szegdelte, s röpülvén</l>
					<l>Sárkányvérü lován dárdáját hozta Egerhez.</l>
					<l>Tömve nyomúlt a nép s megvillana fegyvere. Mostan</l>
					<l>Lőtt koszorúi után a vár megbődüle mind négy</l>
					<l>Oldalain, s jégzáporként elszórta tekéit.</l>
					<l>Negyven rézkebelű sudaras pattant ki először,</l>
					<l>És ugyanannyi mozsár ontotta dörögve veszéllyel</l>
					<l>Megrakodott fiait. Reng, búg, fütyöl a levegőben</l>
					<l>Sok rohanó teke, s most nem az álló kőbe csapódik,</l>
					<l>Vaskapun el nem akad; de tör, és marcangol elébe</l>
					<l>Száguldó törököt, s mint véres száju oroszlán</l>
					<l>Megdöntött sorokon rohanását jegyzi halállal.</l>
					<l>Már az okos Menethám nem kísért csalfa szerencsét,</l>
					<l>Megfordúl, s amint sisakatlan népe között fut,</l>
					<l>Még sokan elhullnak mellette; de ő megyen, és az</l>
					<l>Éjet, az öldöklő tűzport átkozza magában.</l>
					<l>Tébolyog és fene mérgében fú lángot Oroszlán,</l>
					<l>Elveszté az irányt kapuhoz, s ment víni sarokra.</l>
					<l>Ott sűrű lövet érte hadát a déli toronyból,</l>
					<l>S amint a fal alól mégsem mozdúla, keresvén</l>
					<l>A kaput, és az erős falakat dárdákkal ijesztvén,</l>
					<l>Őt forró lúggal Robogónak hölgye megönté.</l>
					<l>Áll vala sasnőként, férjéhez szűre hasonló,</l>
					<l>Nagy deli némberi fenn, nevezék őt Zondorilának.</l>
					<l>Ez csak imént a tűzgömböt kergetve merészen</l>
					<l>Járta Eger közepét, most fenn várszegleten állván,</l>
					<l>A dühödő Arszlánt addig kísérte szemével,</l>
					<l>Míg tornyához ütött. Ott arcúl érte sütő víz.</l>
					<l>Mint mely lombot az ősz első dere csap meg, azonként</l>
					<l>A török elhajlott, s hullott sürü barna szakálla,</l>
					<l>S a bajusz, arcának legbüszkébb dísze: hogy eszmélt,</l>
					<l>Megfuta, s fél bajuszát sírván hordozta kezében.</l>
					<l>Kambert út közepén elhagyta üvöltve az új nép.</l>
					<l>Hasztalanúl vittek kapudöntő karjai szálfát:</l>
					<l>Mecskei kopjákkal, s csővel kergette falától.</l>
					<l>Csak maga hírkereső Hanivár nem ijedve lehulló</l>
					<l>Népe fogyásától, szágulda Egerre; de nem lelt</l>
					<l>Mint várá, leomolt falakat, nem tört kaput, épen</l>
					<l>Állt az egész oldal, s fokait mutogatta kevélyen.</l>
					<l>Akkor az ifju nehéz dárdát elsujta kezéből,</l>
					<l>Mely a cser kapuban reszketve megállt vala; nyomban</l>
					<l>Fölszólalt: „A síkra vitéz, ha vitéz van Egerben!</l>
					<l>Jertek, hírkereső Hanivárnak mondanak engem,</l>
					<l>S Nándorba lakom én: ki vivand meg Nándor urával?”</l>
					<l>„Másszor jó Hanivár”, hangzott le az egri falakról,</l>
					<l>„Majd ha világos lesz. Ha meguntad az életet, ordíts</l>
					<l>Zoltait, és ez elöl szörnyebben, mintsem akarnád.</l>
					<l>Sőt valahol Hanivár terem, és képedre hasonlít,</l>
					<l>Mind az egész hadhoz kész lesz beszegődni halálnak,</l>
					<l>Annyira nem restel törököt küldözni pokolra.”</l>
					<l>Szóla, de hős Hanivárt tíz cső ropogása ijeszté.</l>
					<l>A kilökött aranyos dárdát elhagyta boszúsan,</l>
					<l>S amint visszarohant, pajzsát hátára borítván,</l>
					<l>A kibukó holdnál suttogva repültek utána,</l>
					<l>S messze lekísérték denevérszárnyakkal az ónok.</l>
					<l>Multanak a napok, és egy sem harc nélkül. Az ágyuk</l>
					<l>Mint pokol öblei szüntelenűl durrogtak Egerre,</l>
					<l>S vissza kemény választ eregettek kisded Egerből,</l>
					<l>Mintha tanyát minden mennykő itt tartana, s a föld</l>
					<l>Minden fergetegét ide egy táborba vezetné,</l>
					<l>Napról napra halál veszedelmei zúgtak, alá s fel,</l>
					<l>S Maklár és Tihamér, s minden hegyek összedörögtek.</l>
					<l>Még sokszor kapukat döngetni kijár vala Kamber;</l>
					<l>S ösmerték a váriak őt, ösmerte leginkább</l>
					<l>Nagy Robogó, ki sokat küzdött vele s hogy ne felejtse,</l>
					<l>Jelt üte holdviselő mellén dárdája hegyével.</l>
					<l>Még sokszor ragyogó paizsát hordozta körűl a</l>
					<l>Hírkereső Hanivár, és Zoltai! Zoltai! zengett</l>
					<l>Harcszomjús ajakán. Valamerre rohant vala, őtet</l>
					<l>A mindennél szebb Leilának szép szeme nézi,</l>
					<l>Az köte jelt balján, pirosan, mint arca, fehérlőt,</l>
					<l>Mely lobogásával nem hagyja nyugonni szerelmét.</l>
					<l>Jártak utána Pető és Figedi sólyom ikerként,</l>
					<l>El nem foghatták; de gyakorta, ha hajnalodik már,</l>
					<l>Zoltai, és Hanivár harcolnak Egervize partján.</l>
					<l>Visszarepűl Hanivár, s hova inkább, mint Leilához,</l>
					<l>Vén Ulemán végső sugarához az édes időkből.</l>
					<l>Titkon nyitja meg a sátort, s amint belejárúl,</l>
					<l>A mennyet s minden gyönyörét oda zárja magával.</l>
					<l>Ott legelőbb így zeng Leilának ezüst szava hozzá:</l>
					<l>„Ah te vagy, ily pusztán dísz nélkül hagyva; ki bántott</l>
					<l>Tégedet oh Hanivár? mely bajnok szaggata így meg?</l>
					<l>Véredet arcaidon mely vad kar tette patakká?</l>
					<l>Nem harcból, de oroszlánok barlangjaiból jősz.</l>
					<l>Szörny az ijesztő sárkányból, s vad körmü huszárból,</l>
					<l>Mely neked árthata, mert ember nincs senki vitézebb,</l>
					<l>S még soha ily kárral nem jöttél vissza csatából.”</l>
					<l>Így szólt, s egyszersmind eltörlé gyenge ruhával</l>
					<l>A vért arcairól, Hanivár mosolyog vala mondván:</l>
					<l>„Szép szemem, oh Leilám, te nagyon félénk vagy; ez a vér</l>
					<l>Melyet rajtam látsz, magyaroknak vére, s ez arcon</l>
					<l>Bőrt is alig választ, és még nem sírgödör a seb.</l>
					<l>Ellenségem is a legbüszkébb termet ezer közt,</l>
					<l>Nem dühödő sárkány; nézd, mint száguld le kevélyen,</l>
					<l>S már ma negyedszer vár viadalmat Egervize partján.</l>
					<l>Oh Leilám, te ki minden előtt vagy erője karomnak,</l>
					<l>El ne felejtsd Hanivárt megvárni, mig eljön az álmos</l>
					<l>Alkony előtt, s a büszke magyart beriasztja Egerbe.”</l>
					<l>Szól, s rohan a gőgös, Leilát odahagyva; de zordon</l>
					<l>Musztafa jő besuhanva, s szavát így ejti titokban:</l>
					<l>„Láttad-e a tépett Hanivárt megtérni? helyette,</l>
					<l>Mondd, mi nehéz harcot végezzen Musztafa, hogy, ha</l>
					<l>Megleszen az, nyájas szavadat hallhassa szerelme?”</l>
					<l>Elfödi szép arcát, s így szól a lányka viszontag:</l>
					<l>„Musztafa, bajnok vagy, megvallom; mert Leilához</l>
					<l>Ily bátran berohansz; de ha nyájas szómat ohajtod,</l>
					<l>Menj oda, hol harc van, s ha megütnek az egriek, ordíts,</l>
					<l>Visszajövén pedig ál fejedet hozd el tenyeredben;</l>
					<l>Akkor majd az öröm hangján fog szólni szerelmem:</l>
					<l>Mert Hanivárt többé nem lesz, ki gyalázza előttem.”</l>
					<l>Visszaijedt ily szóra, s helyét váltotta legottan</l>
					<l>Musztafa s mint árnyék beborúlt vadsága szivének.</l>
					<l>Látta futó Hanivárt, amint a kopja kiállván</l>
					<l>Megsebesűlt combján, szomorún elszálla Egertől,</l>
					<l>S Zoltait és diadalmi nevét otthagyta; magában</l>
					<l>Örvendett az irigy, de dicsőbb hírt nem mene nyerni:</l>
					<l>Zoltai kopjáit rettegve kerűlte csatáin.</l>
					<l>Hírkereső Hanivár sem jött alkonynak előtte,</l>
					<l>Seb mia, s szégyentől lehuzott sátorban evődvén.</l>
					<l>Mint bika, kit megvert szaruval tusakodva vetélytárs,</l>
					<l>Nem tart csordához, de megyen bömbölve, morogva,</l>
					<l>S messze, tanyátlan pusztákon hordozza haragját,</l>
					<l>És az emésztő bút: úgy a nemes ifju kerűle</l>
					<l>Embert és harcot, szigorún zárkozva magába,</l>
					<l>Míg az idő búsúlyának nem szegte hatalmát.</l>
					<l>Ah Leilát más gondokkal keseríti szerelme:</l>
					<l>A szép és deli hőst látá megfutni vitézebb,</l>
					<l>S mint képzelte, delibb hőstől, s a némberi hűség</l>
					<l>Fája ledér vágynak termette fajulva gyümölcsét.</l>
					<l>Sírja hasonlítás szerelemnek: hős Hanivárnak</l>
					<l>Képe nem állott már egyedűl a lányka szemében,</l>
					<l>Zoltait is látá s kezdett tünekedni: miért nem</l>
					<l>Adta szerencse születnie inkább jézusi népnél,</l>
					<l>Hol szeretett egyedűli nejét hű férfi ölelné,</l>
					<l>Míg honn osztozván rabnőkkel házi szerencsén,</l>
					<l>Leghűbb lángjaiért nem egyéb mint szolgai ágytárs.</l>
					<l>Ilyen gondolatok kezdtek fészkelni agyában,</l>
					<l>S gyakran Eger patakához alásétálni merész volt,</l>
					<l>A megvíni jövő Zoltait szemlélte gyakorta,</l>
					<l>S félve s ohajtva futott a táborszélhez előle.</l>
					<l>Eljött az s a beteg Hanivárt sokszorta kiáltá</l>
					<l>Hasztalanúl; Hanivár elvont sátorban evődék.</l>
					<l>Múlt az idő kíméletlen harcokkal azonban,</l>
					<l>Hat rettentő nap, hetedik napon a magas Amhát</l>
					<l>Felhuzatá éjszakra nehéz ágyúit; azokból</l>
					<l>Félmázsát hordott a pornak erőszaka, izmos</l>
					<l>Vaskereken gördültek elé feketedve, köröttök</l>
					<l>Száz munkás ember mozdító karja vesződött.</l>
					<l>És látszék Ali rémalakú jelenése középen.</l>
					<l>Áll vala szép egyház sudaras két tornyival: ottan</l>
					<l>Már nem konga szelíd hangjával az esti harangszó,</l>
					<l>Ájtatos ajkakról ének nem zenge; de durván</l>
					<l>A futamó katonák eltölték harci zörejjel,</l>
					<l>S bőge setét ágyú törököt riogatva falától.</l>
					<l>Erre pogány gyalogok készültek rontani, tornyát</l>
					<l>Gyorsan irányozván; de serényebb karja Dobónak.</l>
					<l>Ott terem, és maga érceinek megereszti haragját.</l>
					<l>Nyomban ölő szolgák kisuhognak az egri toronyból.</l>
					<l>Csengenek a megütött pattantyúk öblei, amint</l>
					<l>A jövevény vasgombolyagot nyeldeklik, alattok</l>
					<l>Bomlik az ágy, s nagy tengelyeik szóródva recsegnek.</l>
					<l>Csakhamar elpusztúl az egész készűlet, evődik</l>
					<l>Cselkoholó Ali, s szürke lovát fordítja futásra.</l>
					<l>Ibrahim a tűznek legügyesb szolgája, derékon</l>
					<l>Megszaggatva ledől, elsujtott üszke kezétől</l>
					<l>Messze hever, s éltével együtt pislogva kialszik.</l>
					<l>Mind az ijedt pattantyúsok ritkulva szaladnak,</l>
					<l>S a szélvész elütött koponyákat forgat utánok.</l>
					<l>Nem szünik a rontó elemek dühödése azonban,</l>
					<l>S nem töri már kétes tovaságból a falat Amhát;</l>
					<l>Mint tenger, közelít, mely szirtet elönteni készül.</l>
					<l>Árkai mindinkább közelednek lángot okádva,</l>
					<l>S a repülő tüzeket nem győzi megoltani száz kéz.</l>
					<l>Reszket Eger, mint nyárfalevél, valamennyi kövével.</l>
					<l>Tornyai bomlanak, őrfalait gyéríti az omlás,</l>
					<l>S itt is, amott is régi tetők s magas asztagok égvén,</l>
					<l>Minden gyűlt eleség hamuvá kezd lenni; de bátor</l>
					<l>Férfiak is hullnak, s mindennap az őrbeli népség</l>
					<l>Gyász temetésével szomorúbb lesz az omladozó vár.</l>
					<l>Mindennél inkább tesz kárt s veszedelmet Oroszlán.</l>
					<l>Ő közel a várhoz telepedt a boldog anyának</l>
					<l>Szent hajlékában, s mely ház égnek vala szánva</l>
					<l>A sanyarú földön, lett most egyszerre pokollá.</l>
					<l>Mecskei a nyilamó falrést éjente betölti;</l>
					<l>Harc ijedelme Dobó villámként járja be várát;</l>
					<l>Biztat, erősít, és rohanókat hány le faláról.</l>
					<l>Ágyui sem késnek felelőleg visszadörögni,</l>
					<l>S mintha ezer lélek lakná, védelmez is, árt is</l>
					<l>Ellenségének, mindent hadi karba helyezvén.</l>
					<l>Malmai szüntelen a tűzport szaporítva forognak,</l>
					<l>A gabonát nyers bőrök alá hordatja gödörbe.</l>
					<l>Földali termekben katonáit rejti veszélytől;</l>
					<l>Válla világot kész fenntartani, rontani karja.</l>
					<l>Csak maga gáttalanúl ront új fészkében Oroszlán:</l>
					<l>Őt a vári lövés, fala közt elveszve, nem éri;</l>
					<l>S szól komorodva Dobó, s szeme a bús földre setétűl:</l>
					<l>„Nincs magyar, aki pogányt el tudjon verni helyéből,</l>
					<l>Ott békén lakik ő, maradék lakainkra lövöldöz,</l>
					<l>Mink pedig elromolunk, s a hadnak erős helye nincsen.”</l>
					<l>Végzi; de ily szavakat nem tűrhet lelke Petőnek,</l>
					<l>Nem deli Zoltaié, s elbúsúl Figedi köztök.</l>
					<l>S mint mikor a szelek istene fél, fölidézve csapongó</l>
					<l>Szélveszeit, s azok indulnak feneketlen üregből</l>
					<l>Készen, egész nagy föld kerekét pusztítva bejárni;</l>
					<l>Úgy indulnak ezek harcintésére Dobónak,</l>
					<l>S Zoltai lángajakán ily szózatit ejti serényen:</l>
					<l>„Meglássad, s valamennyien itt lássátok Egerben,</l>
					<l>A törökök magok is legyenek látói: porondot</l>
					<l>Gyermek nem tapod el szaporábban, s úti fövényvárt,</l>
					<l>Mint mi az ártalmas falakat megdöntjük örökre.</l>
					<l>Ott többé gunyolásunkkal ne deleljen Oroszlán.</l>
					<l>Melyek lángbikaként bömbölnek szüntelenűl ránk,</l>
					<l>Némákká teszem ágyuit és hatalomtalan érccé.</l>
					<l>Mint mikor a bércek fenekén még zárva nyugodtak</l>
					<l>És pokol öbleiket föl nem nyitogatta gonosz kéz.</l>
					<l>Sőt isten, ha magyart engem félannyira kedvel,</l>
					<l>Mint hadi kedvemben törököt pusztítani vágyok,</l>
					<l>Nem lát több napot e gubahátu hitetlen Oroszlán,</l>
					<l>S szent fejedelmink sírja fölött nem ijeszti Fehérvárt.”</l>
					<l>Így szólt, s messze veté hüvelyét a kőre magától,</l>
					<l>S felkapa, mint könnyű tündér, derekára lovának.</l>
					<l>Sárga zománcával tündöklött kardvasa képe,</l>
					<l>A rohanó Tuhutum, amint kergette Gelónak</l>
					<l>Népeit, és sisakán repkedve forog vala sólyma.</l>
					<l>Így száz könnyü vitéz kimenének titkon Egerből.</l>
					<l>Bátorság lön fegyverök és villámi serénység.</l>
					<l>Dél vala. Őr nélkül lakozott a tábor. Oroszlán</l>
					<l>Benn magas egyházban dőzsölgete hosszas ebédnél.</l>
					<l>Kormos agyú ércek nyugovának szerte az oldalt</l>
					<l>Megbontott fal alatt. Rajtok keveregve tanyázván</l>
					<l>Kontyviselő törökök víg vendégséget ütének.</l>
					<l>Tér vala legközepett dárdákkal körre kitűzve.</l>
					<l>Ott Eger ó nedvét szivogatván szomju nadályként,</l>
					<l>Szőnyegen agg Ulemán, de gubás nagy bőrön Oroszlán</l>
					<l>Ültenek, és szemeik nehezedtek az édes italtól.</l>
					<l>Közben erős szavakat mondottak az égi Koránra,</l>
					<l>Mely az italt tiltá; de csatákat is érze fejében,</l>
					<l>S vendég társához hebegőn így szóla Oroszlán:</l>
					<l>„Én Arszlán vagyok, és e bőr is alattam oroszlán.</l>
					<l>Régi, Tikirdárban vettem, s kutya-száju zsidónak</l>
					<l>Mert drágára veré, koponyáját érte bevágtam.</l>
					<l>Az soha nem fog oroszlánbőrt árulni; de lásd, a</l>
					<l>Dér megütött, s e fürt bajuszomnak jobb fele. Allah</l>
					<l>És valamennyi öreg s apró isten van, azok mind</l>
					<l>Lássák meg, ma lerontom Egert, és holnap iszom rá.</l>
					<l>Még ma iszom; mert jó a bor mindennap; azért ma</l>
					<l>Még iszom, és holnap betörök várába Egernek.</l>
					<l>Éltessen magyarok jó istene tégedet, Allah!</l>
					<l>Kár hogy nincs borod, a magyarok bora kedves előttem.”</l>
					<l>Részegen így szólt, és eldőlt ittában Oroszlán.</l>
					<l>Társa nehéz szemmel nézé mosolyodva, de néha</l>
					<l>Fölkele, a néző szolgákat visszariasztá.</l>
					<l>Néha pedig, hol rejtekben Leilája tanyázott</l>
					<l>Lányaival, besuhant az öreg, megapolta szelíden,</l>
					<l>S könybe borúlt, mikor a szép kéz forró hava téli</l>
					<l>Arcain elsiklott, s megakadt simogatva szakállán.</l>
					<l>Hirtelen a szaladó Mamudot szemléli azonban,</l>
					<l>Amint vérbe borult bal karját húzva beordít:</l>
					<l>„Fussatok! a magyar, a törökök veszedelme közelget.”</l>
					<l>S részeg Oroszlánnak lábánál összerogy. Ébred</l>
					<l>S lábadoz ez, de nehéz feje nem tisztúl meg egészen.</l>
					<l>A leütött dárdát bajosan támolygva kirántja,</l>
					<l>S gőzölgő torkán értetlen hangot üvöltöz.</l>
					<l>Talpra szökött szolgák viszik őt hurcolva ragadván</l>
					<l>S agg Ulemánnal együtt a szűk ajtóra sietnek.</l>
					<l>Hallik az összeütött kardok pengése, robajjal</l>
					<l>Megtelik a csarnok, s a ház nagy tére futókkal.</l>
					<l>Három krími tatár szaladoz tusakodva, s agyargó</l>
					<l>Képök az elvesztett viadalt keseredve mutatja.</l>
					<l>Zoltai mint párduc, mint mennykő csap be utánok,</l>
					<l>S már Tuhutum daliás képét vér festi acélán.</l>
					<l>Rádörrenti tatár a vastag idomtalan érc csőt,</l>
					<l>S ketteje mordállyal csattognak kurta kigyóként.</l>
					<l>Meg nem ütődve megy ő, s a füstben elöldösi őket.</l>
					<l>Már szűk a hajlék, betör a tűzlelkü magyarság;</l>
					<l>Ágyukat, ágyusokat pusztítanak, a gonosz ércek</l>
					<l>Tűzlukait rontják, beverik kopogatva szegekkel.</l>
					<l>Döntve kerek nélkül nehezével porba merűlten</l>
					<l>Áll a tíz hadi cső, leütött szolgái fölötte</l>
					<l>Nyujtóznak. Soha ártani ők nem fognak ezentúl.</l>
					<l>Egy gond tartja Petőt, kirohan valamennyi huszárral,</l>
					<l>S e lövetek fészkét porral vettetni törekszik.</l>
					<l>Zoltai vágtat, öl, űz, szaladók közt kémli Oroszlánt.</l>
					<l>Hasztalan: őt repülő ménen szolgái ragadják.</l>
					<l>Agg Ulemán ví még, s víttában az éltes atyának</l>
					<l>Látni megifjúdott erejét, amint az időnek</l>
					<l>Mélye fölött lebeg, és sugarát megereszti turulként.</l>
					<l>Ő magas Ormándit s Bayt elfárasztja sebekkel,</l>
					<l>S lánya körűl mint örvény jár csattogva; de rájő</l>
					<l>Zoltai, és az apát szédítve megéri csapása.</l>
					<l>A szolgák, mint karvaly előtt a gyáva galambok,</l>
					<l>S mint felhő nap előtt, gyérülve oszolnak el. Akkor</l>
					<l>Gyenge sikoltással Leilának bús szava zendűl.</l>
					<l>S ahogy előtte nehéz fővel vén apja hanyatlik,</l>
					<l>S szemben ölő ifjú közelít tündéri dagállyal,</l>
					<l>Fájdalom és vegyes ámúlat kábítja: szivével</l>
					<l>Kötve marad keze, a zabolát nem bírja vezetni.</l>
					<l>Önkényt megszalad, és viszi a ló harci mezőkön.</l>
					<l>Zoltai, mint szép csillag után a hajnal, előtör,</l>
					<l>És forog, és rohan a szaladót kísérve szemével.</l>
					<l>Figedi még kerget, de Pető pora dönti az egyház</l>
					<l>Oldalait; megbontakozik négy sarka, nehézkes</l>
					<l>Ormai rengenek, a torony elhullatja keresztét,</l>
					<l>S fénylő bádogait darabonként messze leszórja;</l>
					<l>Nagy zuhanás közben rommá lesz, s melynek alóla</l>
					<l>Nem kedves követet küldöztek Egerre, temetve</l>
					<l>Vannak az összezuzott kerekekkel szótalan ágyúk.</l>
					<l>Onnan, mert felhőt sejtnek tolakodni hadakból,</l>
					<l>És az egész tábort szemlélik ezer fejü órjás</l>
					<l>Szörnynek alakjában fölkelni, az egri vitézek</l>
					<l>Visszaserénykednek. Menethám már harcol, az arcúl</l>
					<l>Megsebesűlt Baynak derekába hajítja dsidáját,</l>
					<l>S amint elrántott zsinegén meg visszaragadja,</l>
					<l>Vérét s élete végerejét elhuzza beléből.</l>
					<l>Így Szokol, így Ulemán sebe által lassu Toborzó</l>
					<l>Elhullnak; de nyomúl a nép sokfelé csatával,</l>
					<l>S vassal utat szabadít keresett várába magának.</l>
					<l>Foglyával bajosan nyargal maga Zoltai hátúl,</l>
					<l>Mint gyermek, mely szép madarát hordozza kezében,</l>
					<l>S hordozná tenyerén, kis lelke hogy el ne szoruljon,</l>
					<l>S hogy ne röpüljön el, oly örömest zárná is az árvát:</l>
					<l>Zoltai nem máskép viszi foglyát óva, kegyelve,</l>
					<l>S amint visszatekint, Menethámot látja nyomában.</l>
					<l>Nagy rohanó szerecsen tűzszemmel méri halálra.</l>
					<l>S méri dsidájával; de futását szünteti a hű</l>
					<l>Figedi, s megfordúl társát fölemelni bajából.</l>
					<l>Zoltai a tévedt dsidaszárt már húzza magával.</l>
					<l>S vissza pogány Menethám rángatja: közelget azonban</l>
					<l>Tarka török felhő, s a hőst elöléssel ijeszti.</l>
					<l>Figedi mordállyal rohanó Menethámot elállja,</l>
					<l>S nem rohanó többé, lova főben ütődve lefordúl,</l>
					<l>Űzők lábainál szomorún elszórva ülőjét.</l>
					<l>Figedi még Szkendert s Aigást vagdalja; Regyefnek</l>
					<l>Zoltai visszacsapó erejétől kell leborúlni.</l>
					<l>Így két ifju vitéz sok bajjal elérnek Egerbe,</l>
					<l>S van nagy öröm, s minden szivtől őszinte dicséret</l>
					<l>Tetteikért. Botorúl gondatlan durva pogányok</l>
					<l>Most mint sáskasereg száguldnak szerte, de vissza</l>
					<l>Szégyenkedve üres nyomokat kergetnek, utánok</l>
					<l>A dörgő mozsarak lángkeblü tekéi ropogván.</l>
					<l>Akkor társának jobbot nyujt Zoltai, s így szól:</l>
					<l>„Figedi, drága virág! veszedelmek fergetegénél</l>
					<l>És csak erős szívben nyilik a szép hirü vitézség.</l>
					<l>S ez jutalom nélkül maga is díj: engem azonban</l>
					<l>Több mint ritka vitézséged kísére veszélyben.</l>
					<l>Nézz ide, foglyom van, fátyol födi arca világát,</l>
					<l>És a legdeliebb testet gazdag ruha. Monddsza,</l>
					<l>(Még én sem láttam) fölbontsam-e fátyola titkát,</l>
					<l>Hogy meglásd, s ha kivánod, mint magadénak örülhess.”</l>
					<l>Figedi könnyü mosolygással ránéz vala, mondván:</l>
					<l>„Bajtárs! nagy dolgot tettél valahára kicsinyből</l>
					<l>Multakat említvén, melyek mint nyomtalan árnyék</l>
					<l>Elmentek tőlünk, s melyekben, mint magam úgy te</l>
					<l>Forgattunk egyiránt. Jutalomnak nincs helye köztünk,</l>
					<l>S nagyról szólni tilos, ha barátság lelke vezérel.</l>
					<l>E kis ajándékot elvenném tőled, azonban</l>
					<l>Restelem a bútort: ne kivánj terhelni leánnyal.</l>
					<l>Sőt ha tanácsom kell, magad is hagyd menni szegénykét,</l>
					<l>Mondja meg őreinek, hogy még sokan élnek Egerben,</l>
					<l>Akik férfiakat várnak falaikra, s az asszonyt,</l>
					<l>Mint vándor madarat szabadon szárnyára eresztik.”</l>
					<l>Így végzé a büszke nemes; de szelíden emelvén</l>
					<l>Zoltai a fátyolt, kinyilék Leilának alakja,</l>
					<l>Mint gyengéd ibolyák nyilnak kikeletkori hóból.</l>
					<l>A deli lány ott állt, legszebb csemetéje keletnek,</l>
					<l>Szép nap az éjnek fürteiben. Fájdalma derengett</l>
					<l>Arcain, és amint az ajak rózsáit eléré,</l>
					<l>Elhalt, s föltámadt mint egy félégi mosolygás:</l>
					<l>Oly keggyel vala két kis ajak szerelemre tanítva,</l>
					<l>S csókra szelíd természettől egymáshoz eresztve.</l>
					<l>Homloka holdmezejét, a kettős barna szivárványt</l>
					<l>S a lesütött szemeket ki ne nézze, s ha nézi, ne vesszen</l>
					<l>Andalodásában? Figedit némítva elűzi</l>
					<l>A késő bánat; megyen, és nem hagyja szerelmét.</l>
					<l>Társa pedig valamintha tovább szemlélni sokalna</l>
					<l>Ennyi dicsőséget, fátyolt vet rabja fejére,</l>
					<l>És viszi, gondolatok szővén új lelke világát,</l>
					<l>A magas Idához, s a kék szemü gyenge Dalárhoz.</l>
					<l>Sokszor elélemedett atya megjön az egri falakhoz,</l>
					<l>Rettentő váltságúl hoz hatezernyi leventát,</l>
					<l>És dörög a kapukon, s vas karral idézi leányát.</l>
					<l>Gyakran hoz sok aranyt s gyöngyöt két ölnyi füzérrel,</l>
					<l>S kész minden kincsét föligérni egy elragadottért.</l>
					<l>S amint a holtak mezején fegyvertelen ott űl,</l>
					<l>Vad fuvalom hajtván kor-dérítette szakállát,</l>
					<l>Néz, és semmi remény jeleit nem látva halált vár:</l>
					<l>Párducok is szánnák; de csatában szánakodás nincs.</l>
					<l>Harcait a magyar is harccal veri vissza, de senki</l>
					<l>A fegyvertelenen pusztítást tenni nem indúl:</l>
					<l>Él nyomorúlt öreg, és Leilához Egerbe sohajtoz.</l>
				</lg>
				<p>Harmadik ének</p>
				<lg>
					<l>Látja pogány Amhát, törökök hogy fogynak Egernél,</l>
					<l>S vári vitézeknek még el nem csüggede karjok,</l>
					<l>Gond szomorítja szivét, s nem tud menekedni magától.</l>
					<l>Végre gyülést rendel. Sátort Makláron emelnek</l>
					<l>Tágasat és tarkát ragyogó holdakkal; alattok</l>
					<l>Összejön a főbbség, s zavarog sokféle tanács közt.</l>
					<l>Van ki javalja vivás nélkül hazamenniök inkább,</l>
					<l>S a szép tavasz indultán haddal megjőniek ismét,</l>
					<l>Mint, hogy vesszenek így az időtől, egri sasoktól,</l>
					<l>És százféle szerencsének mind balra jelentő</l>
					<l>Mostohaságától; de föláll mint fellegütő rém,</l>
					<l>A haragok minden viharával bús Ali, s így szól:</l>
					<l>„Elszálljon, törökök, hát csak tovaszálljon Egertől</l>
					<l>Ennyi had, ennyi vitéz, s hírét itthagyja magyarnak?</l>
					<l>Egymás karjaitól valamennyi ne vesszen el inkább,</l>
					<l>Hogy még hírmondó se maradjon, s régi gyalázat</l>
					<l>A nemesebb unokák ajakát szidalomra ne nyissa?</l>
					<l>Szóljak-e, nem tudom, olyan igen gyötör a harag, a düh,</l>
					<l>Hogy készebb volnék az eget káromlani: mégis</l>
					<l>Szólnom kell, és szólni fogok. Mi tesz olyan ijedtté</l>
					<l>Benneteket, s magyarok porfészkét olyan erőssé?</l>
					<l>A rendetlenség teszi azt és lomha tünődés,</l>
					<l>Mellyel az ellenség nevelé diadalmi dagályát</l>
					<l>Rajtatok, és az egész seregen lett szörnyü csapássá.</l>
					<l>Igy vagyon ez; de ha kárunkkal nem volna, kacagnám</l>
					<l>Dolgotokat. Biztos fala közt nem alutt-e Oroszlán,</l>
					<l>És csak egy őr állott-e, midőn kirohantak Egerből,</l>
					<l>S a legerősb lakot elronták láttunkra? Csatázni</l>
					<l>Az megyen, aki akar, s míg bátrak vesznek, az álmos</l>
					<l>Szűtelenek távol bámulják, mint rohan és űz</l>
					<l>A kicsapó magyar, és kardját mint festi török vér.</l>
					<l>Aki van is, bátor hadnagy, ha megéri az ágyú</l>
					<l>Népeit, és futnak, maga áll ki csatára bolondúl,</l>
					<l>Szégyent, s hírvesztő sebeket hoz visszaveretten.</l>
					<l>Nem, vezetők, soha így ne omoljon drága nemes vér,</l>
					<l>Szolgáink víják meg Egert. Országot emésztők</l>
					<l>Gyomrait éhével, föld hitvány terhei! őket</l>
					<l>Mink kíméljük-e tán, hogy mint ugyanannyi gyalázat</l>
					<l>Szobrai álljanak itt csufsággá téve nevünket?</l>
					<l>Víjanak, ágyúink rettentsék vissza futástól.</l>
					<l>Vesszen el ötvenezer, tetemén más ötvenezernek</l>
					<l>Új rohanása legyen, s fogadom, kő sem lesz Egerből,</l>
					<l>Melyre botolhassunk, és a felföldre csapongó</l>
					<l>Félholdat többé nem háborgatja magyar kéz.”</l>
					<l>Szóla, de nem hallák örömest e szózatot a fők.</l>
					<l>És Hanivár, nehezen mozdult bár lába sebétől,</l>
					<l>Elfeledett fájdalmában fölemelte haraggal,</l>
					<l>Melyen támolygott, az acélhegyü dárda hatalmát.</l>
					<l>Látta nehéz haragok felhőjét a magas Amhát,</l>
					<l>S szólt megelőzve imígy, Alihoz fordítva beszédét:</l>
					<l>„Méltatlan szavakat mondál, s bár híred elég nagy,</l>
					<l>Háromszorta nagyobb gőgöd megbántja szivünket.</l>
					<l>Halld Ali, jól látom, lobogó harag üt ki szemedből,</l>
					<l>S mint egy oroszlán dúl melledben az indulat, ám bár</l>
					<l>Dúljon, s sziklakemény szivedet megeméssze, kimondom</l>
					<l>Sem tiszted, sem okod nincsen vádolni: szerencse</l>
					<l>S nem rendetlenség okozott veszedelmet, azonban</l>
					<l>Legtöbbet magad ártottál azt mondva, hogy itt is</l>
					<l>Mint egyebütt, egyenes rohanással várat elöntvén,</l>
					<l>Harci tanács nélkül könnyű diadalmakat érünk.</l>
					<l>Minden tudja, csalódásunk mely szörnyü; vitézebb</l>
					<l>És makacsabb népet soha még nem láttam ezeknél,</l>
					<l>Sem hadat értőbbet, s ha szivéhez szám is adódnék,</l>
					<l>E helyen oly békén, mint most, tanakodva nem ülnénk.</l>
					<l>Fáj, de igaz, mert Allah reánk így ontja csapását,</l>
					<l>Senki azonban ezen helyről távozni ne vágyjon!</l>
					<l>Húszezeren bátor törökök megöletve feküsznek,</l>
					<l>S halmai holtakból szaporodnak az egri határnak:</l>
					<l>Ez legyen a tudomány, hadainkat ez intse boszúra.</l>
					<l>Vér kell a vérért; ha kevés is, vér legyen a díj,</l>
					<l>Férfiaké, és gyermekeké, és szörnyü halállal</l>
					<l>A születendő is megölessék álnok anyástul.</l>
					<l>Holnap azért Veli és Menethám és Musztafa menjen,</l>
					<l>S a hasadó hajnalt, ha lehet, viadalmok előzze.</l>
					<l>Húszezer, úgy hiszem, egy rozzant vár ellen elég lesz.</l>
					<l>A fáradtak után Kamber támadja meg a várt,</l>
					<l>S ország-rettentő gyalogim vele menjenek. Így még</l>
					<l>Holnap Eger közepén lakozunk, s a gyáva keresztet</l>
					<l>Egyház ormairól kezeink rút porba lerázzák.”</l>
					<l>Szóla, s gyülés oszlék; mert szólani senki azontúl</l>
					<l>Nem vágyott; de hadához ment, s készűle csatára.</l>
					<l>Forrott még Ali, és megbántott lelke vesződék</l>
					<l>Durva tanácsokkal, de elűl mint őrszemü párduc</l>
					<l>Még állott fölemelt dárdával az ifju. Kimentek</l>
					<l>Szótalanul legutók a nagy táborba vegyülvén.</l>
					<l>Éjjel az ostromló törökök már lesre mozognak.</l>
					<l>Éjszakról, hol Eger szomorún mutogatja nyilását,</l>
					<l>És sebes oldalait, közel a végárkok elállják.</l>
					<l>Sasfi nagy éhében forróbban nem lesi anyját,</l>
					<l>Mint ezek a hajnalt. S ím rózsás sátora nyílván</l>
					<l>Feljön ezüst csillag, s az aranyhaju napnak előtte</l>
					<l>Szolga leányzóként megkezdi szemérmesen útját,</l>
					<l>Mely látvány nyugalom földén a tiszta szemeknek!</l>
					<l>Szép Kemenes tündér ligeteiben az ifju vadásznak,</l>
					<l>Aki korán az alászálló harmattal elindúl,</l>
					<l>S első dombjáról nyugovó kalibákra lenézvén</l>
					<l>Mondja: „nyugodjál még, szemeim szépsége, virágom,</l>
					<l>Szép Violám! lágy a hajnal szűz ágya, nyugodjál,</l>
					<l>S álmaidat küldd el boldog képekben utánam.</l>
					<l>Megjövök a nappal, s hozok őzet, barna kis őzet,</l>
					<l>Oly könnyűt szabados ligetében, mint te mikor kelsz,</l>
					<l>S mosdani mégy hóként dagadó kis lábbal az érhez.</l>
					<l>Vissza pedig nem jősz többé oly könnyü futással;</l>
					<l>Mert ott ér, s kilesett utadat megakasztja szerelmem,</l>
					<l>Mint jó fegyverem a ligetek völgyében az őzet.”</l>
					<l>Itt hajnal kedves jövetét nem előzi szelíd hang,</l>
					<l>De pereg a dob, az érckürtök harsognak, az ágyú</l>
					<l>Rettenetes morgást indít a messze hegyek közt,</l>
					<l>Összesivalkodik a sokezer nép; fegyvere villog,</l>
					<l>És kezdődik ölés, ádáz munkája vadaknak.</l>
					<l>Musztafa visz legelől ijedelmet az egri falakra,</l>
					<l>Majd Veli, és szerecsen Menethám fölváltva rohannak</l>
					<l>Holtakon, és súlyos sebben pihegőkön előre.</l>
					<l>Néha utat nyitván, köztök dörrenve kisülnek,</l>
					<l>S rengetik a rombolt belvárat idomtalan ágyúk,</l>
					<l>Akkor özönvizként zúdúlva meg összecsapódnak,</l>
					<l>Másszák a falat, újan tört résekre sietnek,</l>
					<l>S ordítások az ég üregét eltölti; de helytáll</l>
					<l>Mecskei, mind csővel, mind karddal, s mind hadi szívvel,</l>
					<l>Mely mint déli világ, ég bátorsága tüzében,</l>
					<l>S hadviselő kezeit nem hagyja pihenni csapástól.</l>
					<l>Ő maga ferde nyakú Velinek derekába feszíti</l>
					<l>A dárdát s hadi zászlóstúl letaszítja faláról,</l>
					<l>Mehmetet és Rusztánt ő dönti le, s torkon akasztván</l>
					<l>Könnyü Jakult horgolt halként elsujtja halottan.</l>
					<l>Hasztalanúl tör elő Menethám, mint éj fia, s zordon</l>
					<l>Musztafa szörnyeteges pajzsán mutogatva dagályát,</l>
					<l>Visszatörő Velivel népét unszolja hiába:</l>
					<l>A várfal minden réseit födi képe halálnak,</l>
					<l>Egy tüzelő hajdú, s nagy dárdás társa nyomában.</l>
					<l>Kamber jő; de megáll, valamintha lenőve viselnék</l>
					<l>Lábai, harci helyén a bátor Mecskei. Ötszáz</l>
					<l>Hajdu visel mellette halált puskája tüzében.</l>
					<l>S fenn Robogó, mint bérci fa áll, mely vetve szelektől</l>
					<l>S pusztító viharok közepett lön nagyra nevelve.</l>
					<l>Ez sok erős törököt lezuhant Kambernek elébe,</l>
					<l>S falra kapó Rézmánt két dárdacsapással elejtvén,</l>
					<l>Vad rémítőleg lábánál fogva lesujtja.</l>
					<l>A nyomorúlt elütött ágként nagymessze legördül,</l>
					<l>S társait elroncsolt véres képével ijeszti.</l>
					<l>Mint felleg, melyet szelek elszaggattak, odábbáll</l>
					<l>A vert had, de midőn a tornyos sarkot eléri,</l>
					<l>Szégyene mérgében másodszori ostromot indít.</l>
					<l>Bolyky vezérkedik ott, s Borsod hada őrzi személyét.</l>
					<l>Büszke fiúk, kék üngeiket lobogtatva nem ágyút,</l>
					<l>Nem ropogó csöveket visznek törökökre; de könnyen</l>
					<l>Somfanyelű csákányt pörgetnek, s Bolyky előttök</l>
					<l>Farkas agyú nagy rézbuzogányt emelintve parancsol.</l>
					<l>S hév vason oly sürüen pörölyök zuhanása nem indúl,</l>
					<l>Mint itt tar fejeken kopog a buzogánynak ütése.</l>
					<l>S hallik csákánynak haragos pengésü csapása.</l>
					<l>Farkas agyú buzogány törököt marcangol az ormon,</l>
					<l>S a tornyot küldött fene vadként őrzi; de a hőst</l>
					<l>Hirtelen éri veszély. Ropogását hallani távol</l>
					<l>Emberölő csőnek, látatlan az ónteke megjő</l>
					<l>Nemtelen álkéztől, s a bátor szívbe tanyát ver.</l>
					<l>Tornya előtt a hű bajnok nehezedve lefordúl,</l>
					<l>És szeme, míg láthat, törököt rettentve csatán függ.</l>
					<l>Várja Sajó völgyén három szép gyermeke, hogy majd</l>
					<l>Visz haza rab törököt, csókját szerető neje várja:</l>
					<l>Nem kelhet, várói elől elölelte halála.</l>
					<l>Még Bolykyt zeneg a megbúsúlt borsodi őrség,</l>
					<l>S a tornyot, míg áll, nevezik hős Bolyky nevéről!</l>
					<l>Ő a vértetejű kövön ott nyujtúzik azonban,</l>
					<l>És nem hallja nevét, nem hallja dicséreti hangját.</l>
					<l>Társait is hamar a pusztítás karja eléri.</l>
					<l>Gyéren az elfoglalt falakon szaladoznak, utánok</l>
					<l>Ferde nyakú Veli jő, s van csorba szekerce kezében.</l>
					<l>De hamar új csapatot vezet ellene karja Petőnek,</l>
					<l>S megfordúl a harc. Velinek maga állja el útát.</l>
					<l>Az fölemelt karral készíti fejére csapását,</l>
					<l>S villog az öldöklő fegyver: de megugrik előle</l>
					<l>S visszacsap, és arcát kardjával eléri az ifjú.</l>
					<l>Megszédül Veli, vágja Pető másodszor is arcúl,</l>
					<l>S most, mint a megütött kis makk vén tölgyfatetőről,</l>
					<l>Úgy várszegletről elhull Veli élete fogyva,</l>
					<l>S mély árok partján két ölnyire messze lefordúl.</l>
					<l>Akkor az ifju kiált: „Így torlom Bolyky halálát.</l>
					<l>Csalfa pogány ebek! ám jertek, ha lehullni magasról</l>
					<l>Tartja kivánságtok; másszátok el a falat; addig</l>
					<l>Nem heverünk: hollóknak adunk eledelre valókat.”</l>
					<l>Ormon az ostromlók inkább szaporodnak azonban,</l>
					<l>S Kamber elűl véres dárdával az őröket űzvén</l>
					<l>Ifju Petőre megyen. Dárdáját hármas ütéssel</l>
					<l>Elfordítja Pető, s az acélt elvágja hegyéről.</l>
					<l>Balja pedig mordályt készít elsütni pogányra;</l>
					<l>De darabos követ a török elbőszülve ragad meg,</l>
					<l>És elsujtja, Pető térdűl megütődve lerogyván,</l>
					<l>Hasztalanúl kisül a megütött cső, s Kamber üvöltve</l>
					<l>Ránt ragyogó kardot, tetemét hogy elüsse fejétől.</l>
					<l>Harc ijedelme Dobó most szállt a falra hadával.</l>
					<l>Reng nagy aranysisakán barnás lobogója, setéten</l>
					<l>Domborodik rojtos pajzsával balja; de jobbját</l>
					<l>Súlyos acélával nagy apáknak tölti be karja,</l>
					<l>Mely soha még csorbát nem szenvede annyi csatában,</l>
					<l>S éle körűl hatszáz életnek látta hunyását.</l>
					<l>Igy jön nagy daliás termettel messze kitünvén,</l>
					<l>S villogván vasa, és rettentő két szeme égvén</l>
					<l>Bátorodásától. Nem várják jőni pogányok,</l>
					<l>Falhosszatt nyomorún szaladoznak előtte, magában</l>
					<l>Áll Kamber, harcát készül végezni Petővel.</l>
					<l>Hogy pedig a súlyos dobogást meghallja, Dobóra</l>
					<l>Visszatekint. Mint mely gyermek csínt kezd vala tenni,</l>
					<l>S lát sanyarú gazdát közelíteni, nyomban elállnak</l>
					<l>Minden mozgástól kis tagjai, s nyúlt keze hagyja</l>
					<l>A bajosan már megmászott idegen fa gyümölcsét:</l>
					<l>Úgy Kamber meglátva Dobót elakasztja ütését,</l>
					<l>És az ölés vad munkáját nem végzi, de rendűl</l>
					<l>Új félelme miatt, mint dombon nagy fa vihartól.</l>
					<l>Kél bajosan talpára Pető, s a várba letámolyg.</l>
					<l>A várnagy pedig öldöklő munkája hevében</l>
					<l>Fénylik erősei közt, s dörgő szava hangzik az ormon.</l>
					<l>Háromszor döntő Kambert fárasztva megűzi,</l>
					<l>Annyiszor a szálas gyalogokkal visszatolong az,</l>
					<l>S Musztafa és Menethám, s minden török ellene zúdul.</l>
					<l>Hasztalan áll Gergely haddal melléje, kezében</l>
					<l>A ropogó buzogány már mind elszórta halálát,</l>
					<l>S lassabban szolgál megürült gombjával urának.</l>
					<l>A sokaság, s elszánt lélek közt gyászos alakban</l>
					<l>Áll a kétes harc rontó dühödéssel egyenlőn.</l>
					<l>Ekkor hagyja Dobó törökök kárára csatáját.</l>
					<l>Ágyuihoz megyen, ott készít más harcot azokkal;</l>
					<l>Amint legsürüebb csapatok tolakodnak, az egyház</l>
					<l>Tornyaiból megereszti szavát tíz durva szakállas,</l>
					<l>S hosszan az elfoglalt falakat köszörűli tekékkel.</l>
					<l>Oly sürüen nem hull tavi nádnak rende kaszától,</l>
					<l>Mint itt elhullnak teke által harci pogányok.</l>
					<l>Száz iszonyú alakot visel a váratlan enyészet:</l>
					<l>Itt kéz, ott a fő szakad el roncsolva, deréktól</l>
					<l>Elmarad a gyors láb, a mell be van ütve, s az elszórt</l>
					<l>Tagzatok, egy testnek szépségi, nem ösmerik egymást.</l>
					<l>Fut Menethám, tekenő paizsát elhordta szökő vas,</l>
					<l>Musztafa annyi halál közepett fél állni továbbá.</l>
					<l>Harc ijedelme Dobó másodszor is erre tüzeltet,</l>
					<l>És maga másodszor viszi víva törökre hatalmát.</l>
					<l>S ím Kamber még áll, mint szirtkő áradat útján;</l>
					<l>Áll egyedűl nagy büszke pogány, veszedelme dacára,</l>
					<l>Felveszi a rohanást s keze nem szolgál örömükre.</l>
					<l>Akiket ér, oszt szörnyü halált, két kézzel emelvén</l>
					<l>Életölő bárdot s ádáz munkája hevében</l>
					<l>Hogy csaknem maga van magyaroknak hagyva, felejti.</l>
					<l>Ám hogy hallja Dobót közeledni, ijedve föleszmél</l>
					<l>S nagy keserűséggel viadalmát váltja futásra.</l>
					<l>Nincs csata már. Csalmás katonák rémülve szaladnak,</l>
					<l>A magyar öl, kerget, hadi kedvét tölti napestig,</l>
					<l>S véresen, és hangos riadással tér meg Egerbe.</l>
					<l>Így ha mezőn untig lakozának, s dúlakodással</l>
					<l>Szomjukat oltották, megtérnek nagy robogás közt</l>
					<l>Tátrai farkasok, és ordítva köszöntik az erdőt.</l>
					<l>Csend van: künn és benn, nyugalomnak napja, dühökkel;</l>
					<l>Amhát és Ali s küszködnek százféle tanáccsal;</l>
					<l>Egriek örvendnek lakozással, s közben az eldőlt</l>
					<l>Várfalat építik, csendben sem híve pogánynak.</l>
					<l>Mint nem bízva hajós nyugovó tengerben, örökké</l>
					<l>A látkört vizsgálja, veszélyt és fergeteget vár:</l>
					<l>Úgy ezek őrszemmel nyugovó táborra kinézvén,</l>
					<l>Ösmert fergetegét fölfogni, ha kellene, készek.</l>
					<l>Ída magányos sír halmán bús andalodásban</l>
					<l>Ünnepet ül szomorú emléknek, s hasztalan elmúlt</l>
					<l>Napjai szép álmát, a játszó képzeleteknek</l>
					<l>Porrá lett tündérpalotáit, visszasohajtja.</l>
					<l>Így az enyészetnek partján még nyílik utószor</l>
					<l>Líliom, és egyedűl virrasztván éjjeli holdnál,</l>
					<l>Árva fejét elhajtja hideg kebelére halálnak.</l>
					<l>Őrzi Petőt enyelegve Dalár, és őrzi nyugalmát</l>
					<l>Tábor-rettentő apjának, kikre az éjek</l>
					<l>Elharcolt álmát delelő nap hosszan elontja.</l>
					<l>Zoltai vészek után más harcát érzi szivének.</l>
					<l>Ül szemközt gyönyörü Leilával, s még zavarában</l>
					<l>Hallgat az, és szemeit felnézni nem oldja szemérem.</l>
					<l>Zoltai hős pedig ily szózattal idézi szerelmét:</l>
					<l>„Szép rabom, én édes diadalmam, monddsza mitől van,</l>
					<l>Hogy nem örűl lesütött szemed a nap déli világán,</l>
					<l>S nézve setét földet ridegen hágy ily közel engem?</l>
					<l>Olyan igen ha szeretsz szívetlen földre lenézni,</l>
					<l>Vajha setétedném földdé, puha völgyi mezővé,</l>
					<l>Hogy megemelhetném rózsás kis talpadat, és az</l>
					<l>Érből partra jövőt csiklandnám gyenge füvekkel.</l>
					<l>Oh mint fogna szivem lábadnak alatta dobogni,</l>
					<l>Te pedig ily gyönyörűn addig néznél le, mig ismét</l>
					<l>Lelket venne szemeid sugarától a fagyerű föld,</l>
					<l>S én föltámadnék szerelemmel öledbe borúlni.”</l>
					<l>Erre felelt (s hajnal hasadott szűz ajkain) a lány:</l>
					<l>„Rab vagyok, és nem örűl szemem a nap déli világán;</l>
					<l>A földnek sem örűl; de lehúzza hatalmasan ahhoz</l>
					<l>Félelem és bánat, mert tán hideg ágyba szorítva</l>
					<l>Rejti szegény Ulemánt, agg megkönyezetlen apámat,</l>
					<l>És Hanivárt, ki nekem kedves szót monda leginkább,</l>
					<l>Nagy sok ohajtással szívemnek igérve szerelmet.</l>
					<l>De te kegyes vagy az árvához, nincs tőre szavadnak;</l>
					<l>Sőt minden szavaid tövisetlen játszi virágok,</l>
					<l>Melyekkel rabodat kedved van tenni vidámmá.</l>
					<l>Allah ne adja, hogy eltávozzék kedved irántam,</l>
					<l>S elfordúlt szemmel Leilát büntetni kivánjad;</l>
					<l>Mert keserű idegen laknál szenvedni leánynak</l>
					<l>Méltatlanságot, s méreg-forralta szidalmat.”</l>
					<l>Erre felelt a hős, a szárnyas kopja vetője:</l>
					<l>„Hagyd el az aggódást, szépségem, déli virágom!</l>
					<l>Agg Ulemán, s kit imént nevezél a harci mezőben</l>
					<l>Gyűlöletest nekem, élnek még, bár búban evődők.</l>
					<l>S úgy hiszem, eltisztúl hadaiktól egri határunk;</l>
					<l>Mert már a kapukon dörgetni hiába meguntak.</l>
					<l>Csak te ne aggódjál, mint ők, nem vagy te pogány vér,</l>
					<l>S kit mondál, Ulemán téged nem nemze; de ülvén</l>
					<l>Fenn szépséges anyád özvegy teremében, az elzárt</l>
					<l>Börtönből hozzája fogoly magyar ifju mosolygott,</l>
					<l>S egymással vágyó szemeik szerelembe merűlvén</l>
					<l>Úgy termél, mint égi virág kórótalan ágon,</l>
					<l>Csendes ohajtásból, és angyali gondolatokból.</l>
					<l>A szellő is, mely legelőbb megszálla, magyar volt,</l>
					<l>Szép Magyarországból hozzád költözve, mikor még</l>
					<l>Gyermekded volnál, játszván a parti csigákkal</l>
					<l>Nagy tenger szélén, s magad is gyöngy, gyöngyre vadásznál.</l>
					<l>Még akkor kicsiny ajkaidat csókdosta magyar száj,</l>
					<l>Olyan igen nem vagy törököt szolgálni teremve.</l>
					<l>Mostan azért leszesz itt egyedűl szép hölgye magyarnak,</l>
					<l>Allah helyett istent nevezendesz, csorba világu</l>
					<l>Hold babonája helyett járulsz térdelve kereszthez.</l>
					<l>Karcsu magyar mezben lesz termeted éke kitetsző,</l>
					<l>S Zoltai, én leszek az, ki ölelni fog abban örömmel.</l>
					<l>Jőjön bár félföld harccal, harcolva mególak,</l>
					<l>Vagy jőjön szerelemmel bár, szerelemmel is első</l>
					<l>Én leszek, olyan igen lángol keblemben ez érzet,</l>
					<l>Hogy mennyet, földet meg tudnék dúlni miattad.”</l>
					<l>Így szólt, s egyszersmind kezdé illetni szelíden</l>
					<l>Ifjui tagjait, a pihegő két halmot, az ékes</l>
					<l>Kis kezet, és félvén tévedni vidéki vadászként,</l>
					<l>A selymes haj alatt ragyogó sima vállon akadt meg.</l>
					<l>Mint tündér követek, pillantati jártak azonban</l>
					<l>S annyi gyönyör közt a választ megvinni felejték.</l>
					<l>Leila pedig fölemelte szemét, hol, mintha remegne</l>
					<l>A fénytengerben lemerűlnie, ifju hajóként</l>
					<l>Látszott úszni szemérmesen a hollói sötétség.</l>
					<l>Ily szemeket nyita, s már nem volt nagy bánat azokban.</l>
					<l>Pillanat vön rajtok erőt: mosolyodva veszének</l>
					<l>Zoltai hős alakán, s hosszas leve andalodások.</l>
					<l>Míg környül vigaság zajgott, így ketten ülének</l>
					<l>Ébren is álmadozók örömektől s új szerelemtől.</l>
					<l>Hév nap jött Ulemán lányát üdvözleni, a lány</l>
					<l>Nem vala már, halovány szép nőt lele földi teremben,</l>
					<l>Amint a gyönyör álmaiból virradva kifejtett,</l>
					<l>S fürtei felhőként karjára legöndörödének;</l>
					<l>De hamar a viadal rettentő napja beállott,</l>
					<l>Minden hős falon állt, fenn minden hadviselő kar</l>
					<l>Mennyköveit viselé a harc forralta haragnak.</l>
					<l>Mind estig dörget s falakat ront sokhadas Amhát.</l>
					<l>Reggel erős csapatit megereszti vitára, de a rést</l>
					<l>Mecskei gondjából kosarakkal töltve találja.</l>
					<l>Azt hinnéd, nem is emberi mű, oly csüggedezetlen</l>
					<l>Éjjel is a napokat pótolták egri vitézek.</l>
					<l>Bámúl a török, és harcát megakasztja csodája,</l>
					<l>Még inkább megakasztja Dobó, s a táborig űzi</l>
					<l>Emberölő Kambert, és Zoltai, Figedi sebbel</l>
					<l>Rakva is a törököt hegyeken száguldva fogyasztják.</l>
					<l>Őrűl megcsalatott Ali, s hogy nem bírhat Egerrel,</l>
					<l>Titkon emésztődik, mint elzárt hegybeli sárkány;</l>
					<l>A népnek letörött dölyfét nem akarja mutatni,</l>
					<l>Lelke azonban, mint szélvész, forgatja tovább is</l>
					<l>A harc gondolatait. Kétszer megy tőle Dobóhoz</l>
					<l>Nagy kegyelem mellett várat fölkérni követség.</l>
					<l>Nem hisz az, és a kő, melyen fenntartja lakását,</l>
					<l>Nem siketebb a várföladás hangjára Dobónál,</l>
					<l>Sőt, hogy híre legyen, mint tisztelnek meg Egerben</l>
					<l>Ily rendű követet, s méltó boszujában azokra,</l>
					<l>Kik merték alacson bérrel kísérteni hírét,</l>
					<l>Hírhordó törököt tűzhöz térhelyre vezettet,</l>
					<l>S hadnagyok és népek gyülekezvén össze, pogányhoz</l>
					<l>Súlyos itélőleg komorúl ily szózatot indít:</l>
					<l>„Gyáva török, te utálatosabb valamennyi pogánynál!</l>
					<l>Téged még soha senki, tudom, nem láta hadak közt</l>
					<l>Véres acéloddal fáradni veszélyteli névért,</l>
					<l>Sem soha bátorság nem késztett merni nemesbet;</l>
					<l>De kedves súnyognod orúl éjkósza bagolyként,</l>
					<l>S békekövetséggel hazugúl várakba beszállnod,</l>
					<l>Melyekhez harcban közelíteni volna halálod.</l>
					<l>Ám hogy ezen kedved be ne hozzon még valahára,</l>
					<l>Most pedig a jutalom ne maradjon el érdemeidtől,</l>
					<l>Fogjad im e levelet, melyet sátán Ali küldött,</l>
					<l>S nyeld be, ha élni szeretsz. Magad ízeld benne, mi jó van,</l>
					<l>És magad a keserűt; de megedd, mert istened, Allah</l>
					<l>Tudja meg, e lobogó lángnál fogsz sűlni különben.”</l>
					<l>Szólt és a küldött levelet nyujtotta pogánynak.</l>
					<l>Ült nyomorú ember haloványan az estveli tűznél,</l>
					<l>Űle keresztbe csapott lábbal s reszkedve fogadta</l>
					<l>A neki gyász levelet s szomorú vacsorája beállott.</l>
					<l>S amint a száraz falatot nyeldekleni kezdé,</l>
					<l>Teste alutt tejként és szürke szakálla rezegvén,</l>
					<l>Nagy hahotával örült a nép s biztatta evésre.</l>
					<l>És ő folyton evék; de fanyar munkája bajában</l>
					<l>S a fűtő hévtől arcát elfolyta veríték,</l>
					<l>És betelék, ha mikor nehezebben nyel vala, kínnak</l>
					<l>Könnyeivel szeme s bús fuldoklás fogta be mellét.</l>
					<l>Majd a főbb vezetők a tűztől visszavonulván,</l>
					<l>Nem nézhette tovább a nép e száraz ebédet</l>
					<l>Szánakozás nélkül; bort adtak, az egri hegyeknek</l>
					<l>Lángerejű nedvét bőrfedte kulacsban az inség</l>
					<l>Bús katonájának: „Ha eszel, mondának, igyál is.</l>
					<l>Ördög bár magad, ördögnek vendége te nem vagy,</l>
					<l>Hogy ne igyál, ha evél.” S ez az égnek emelve keserves</l>
					<l>Két szemeit nagy hosszan ivott s köny telte szemét be.</l>
					<l>Nem keserű köny már; de tanú jól léti gyönyörről.</l>
					<l>S amint szájáról levevé az erőteli ajkat,</l>
					<l>Mintha nyomó nagy kő most gördűlt volna szivéről,</l>
					<l>Hosszu sohajtással szabadított melle szorongtán.</l>
					<l>Ismét nagy kacaj és zúgás kísérte, de védék</l>
					<l>A bor szellemi őt s nem hagyták esni zavarba</l>
					<l>A hahotás zajtól: elkölté nyögve falatját</l>
					<l>S még egyszer nagy hosszat ivék a drága italból.</l>
					<l>Akkor végre Dobó közeledvén adta parancsát.</l>
					<l>„Menj török és mondd el, mint vendégelnek Egerben:</l>
					<l>Ám soha, sem te ezentúl még, sem akárki utánad,</l>
					<l>Hírrel Egert ne zavarjátok; mert nyárson epedsz meg</l>
					<l>Mind te magad, mind cimboraid, valamennyi jövendő!”</l>
					<l>Szólt s mene s mindnyájan helyeikre menének utána</l>
					<l>A daliás nézők, ki pihenni, ki őrre, ki fegyvert</l>
					<l>Fenni csiszárokhoz, készülvén új viadalra;</l>
					<l>Kába török pedig a várból útjára megindúlt,</l>
					<l>Áradozóbb kedvvel mint jő vala: félelem és bor</l>
					<l>És az öröm s a tűz fölemelték lelke hatalmát</l>
					<l>Szédületes fönségre, de lába hanyatlani kezdett,</l>
					<l>Ingadozón, mint a beteg oszlop, végre lemondá</l>
					<l>A hűséget, urának erőt nem nyujtva haladni.</l>
					<l>Útközben lerogyott és álmai égi leányok</l>
					<l>Voltanak: álmai, mert Ali ostora pattoga hátán,</l>
					<l>Amint ébrede, hogy nem tért gyorsabban urához.</l>
					<l>Így nem tántorodik, s hívségét őrzi Egervár.</l>
					<l>Sokszor üvöltve török lovagok száguldnak alája,</l>
					<l>Tesznek nagy fogadást, tágas, szabad útat ajálván,</l>
					<l>Sőt a harc árát és mindenféle szerencsét,</l>
					<l>Csak hagyják el Egert, készek megigérni kötéssel.</l>
					<l>Nem hallgatja Dobó, rá kürtei visszariadnak,</l>
					<l>A haragos dobokat perdíteti, s ami zajolhat,</l>
					<l>Mindent zajba hoz, a törököt hogy hanggal is űzze,</l>
					<l>S csábító szavait várába nem hagyja beszállni.</l>
					<l>Mert látatlan elindúl a levegőbe kelő hang.</l>
					<l>Nem képes kard, dárda elállni bizonytalan útát,</l>
					<l>S gyakran erős várak falait megrázza: Losonczi</l>
					<l>Erre tanú. Akit sok harc nem győze letörni,</l>
					<l>Hitt az erős bajnok, s hamar elvesze rosz szavak által.</l>
					<l>Innen szégyennel távoznak azonban az álnok</l>
					<l>Kontyviselők, s vas válasz alatt görbednek utokban.</l>
					<l>Más cselt kezd Ali most, földszín neki már nem elég, a</l>
					<l>Föld kebelébe vonúl, ott túr mint esti vakondok,</l>
					<l>S ál lukakon menetelt készít a várba hadának.</l>
					<l>Gergely is akközben munkál mély földnek alatta.</l>
					<l>A ként, és savakat, s valamennyi halálszer az ércben</l>
					<l>S ellenséges elem nyugoszik lekötözve fagyában,</l>
					<l>Mind fölkelti hatalmával tudományos eszének,</l>
					<l>És teszi jól gondolt keveréssel kárhozatossá.</l>
					<l>Ott minden kis erő akaratját várja urának,</l>
					<l>S szolga gyanánt kiszabott idejéhez méri hatásit.</l>
					<l>Így kerekek s nyúlt átalagok, gyors vesztegetői</l>
					<l>A rövid életnek, sarkokba lerakva nyugosznak.</l>
					<l>Fenn gyász boltozaton jól elzárt mécsei szórnak</l>
					<l>A terem éktelenűl sürüdő éjébe világot.</l>
					<l>Szendergő munkái között ártalmas eszének</l>
					<l>Ő maga, mint rém, jár, mint felhők gyujtogatója,</l>
					<l>S tompán döngi rideg lépését vissza setét föld.</l>
					<l>Párduc kápa fején, s van barna palástja nyakában,</l>
					<l>Mely titkos jeggyel hosszat be van irva fehéren,</l>
					<l>S balról a haza bérceivel dagadozva világít.</l>
					<l>Pajzsa hever földön, s mellé rézdárda letűzve.</l>
					<l>Így kegyelem nélkűl jár, és el-elállva meredten</l>
					<l>Néha lenéz, valamintha halált szemlélne utában.</l>
					<l>S ím egyszerre vasas kelevész fölütődik előtte,</l>
					<l>S mint egy sír, terhes zuhanással megnyilik a föld.</l>
					<l>Csillapodásában Gergely dárdát ragad ottan,</l>
					<l>S mint ki mezőn ürgét, vagy készűl lesni vakandot,</l>
					<l>Áll mozdúlatlan, de kimász a likra setéten</l>
					<l>Sáros agyú török, és amint borzadva körűlnéz,</l>
					<l>Embert, s rettentő fegyvert lát mérve nyakához.</l>
					<l>Visszazuhanna; de már parthoz van torka szegezve</l>
					<l>Rézhegyü dárdával; s hörgéssel végzi nyögését.</l>
					<l>Zúg az egész alság, s törökök riadása kihallik.</l>
					<l>Most az arany dörgő porait megeresztgeti Gergely,</l>
					<l>És azok a mászó testekhez ütődve kitörnek</l>
					<l>Régi nyugalmokból. Ropogások lélekijesztő:</l>
					<l>Reng az ütődött föld erejöktől, s reszket egész lak.</l>
					<l>Űzi setét Gergely némán, s nem szünteti harcát;</l>
					<l>De heverő hajdúk a nagy rengésre betörnek,</l>
					<l>S elbámulva gödör partján szemlélik uroknak</l>
					<l>Néma vesződését, amint szalmába borított</l>
					<l>Kénköves átalagot gördít le lobogva. Parancsát</l>
					<l>Adja legott, s azok a gödröt tusakodva befojtják.</l>
					<l>A törökök pedig elvesznek sokféle halállal;</l>
					<l>A bevetett portól sok megszaggatva enyészik;</l>
					<l>Futtában sokat a kénkőnek füste lehullat,</l>
					<l>S melyet vájának, sírrá lesz rajtok az ál-űr.</l>
					<l>Még kétszerte kemény Alitól hajtatva megindúl</l>
					<l>A török, és árkát titkon fordulja Egerhez,</l>
					<l>Annyiszor ellene és hademésztő Bornemiszával</l>
					<l>A magyar, és harcát nem réműl ennyi veszély közt</l>
					<l>Mélyen az elroncsolt földnek kebelébe levinni.</l>
					<l>Hol csak erőtlen rög, sziklák morzsái tenyésznek,</l>
					<l>S élet az elrejtett porban nem tartja lakását</l>
					<l>A föld színe alatt, oda szállva nem ember az ember,</l>
					<l>Szörnyeteg és fene vad, mely egymást marja halálig,</l>
					<l>S mintha leszálltában közelébb járulna pokolhoz,</l>
					<l>Irgalmatlansága nagyobb, s viadalma emésztőbb.</l>
					<l>Onnan is ellenségi közűl diadalmasan eljő</l>
					<l>A magyar, és véres kezeit hálával az égre,</l>
					<l>A minden tehető istennek nyujtja lakához.</l>
					<l>Evvel sincs Alinak megtörve setét szive: fával</l>
					<l>Töltet el árkokat, és készűl a Bolyky toronyra.</l>
					<l>Pusztítási alatt eldőlnek százados erdők,</l>
					<l>És már a farakás nagy vári falakkal egyenlő</l>
					<l>Ormait alkonyodás idején föltolja kevélyen.</l>
					<l>Új rohanást onnan gondol kezdetni; de feljő</l>
					<l>Gergely az éjnek műveivel, megakasztja dagályos</l>
					<l>Várra törésében. Legelőbb is hány tüzet és a</l>
					<l>Tornyosodó farakást két részről lángba borítja.</l>
					<l>Oltani a lángot törökök tusakodva rohanván,</l>
					<l>Ím odagördülnek szikrázó rémes alakban</l>
					<l>Égő átalagok, s mely van fenekeikre szegezve</l>
					<l>Zúgva sodorja tüzét a gyantás szalma. Bolondúl</l>
					<l>Sok török a fától hordót elölelni törekszik,</l>
					<l>Akkor az összehevűlt elemek roppanva kitörnek,</l>
					<l>S pattog az elrejtett mordály, leteríti az oltót,</l>
					<l>És sok százat az átalagok tűzárja emészt meg;</l>
					<l>Mert mint hangya jön a török és elfogja tömötten</l>
					<l>A láng környékét, de legottan az átalagokkal</l>
					<l>A kerekek párját Gergely gördíti koronként.</l>
					<l>Játéknak vélnéd, csak alig pislogva lobogdal</l>
					<l>Kis tűz talpaikon; de sebes forgása keréknek</l>
					<l>Kelt szelet, és rejtett lobogását kelti tüzének.</l>
					<l>Máris lángba borúl, már forró talpai szörnyen</l>
					<l>Égetik a földet, nyomaik csillogva maradván</l>
					<l>Mint lángfarku kigyók szikrákkal jegyzik az útat.</l>
					<l>Ész nélkűl oltók szaladoznak szerte, de Kurtot</l>
					<l>S nagy Rusztánt a bátorság nem hagyja, dühödve</l>
					<l>Hajtják a népet s legelől magok oltani törnek.</l>
					<l>Ők dárdáikkal kereket fölvenni merészek,</l>
					<l>S vállaikon viszik a fától sürü hadnak elébe.</l>
					<l>Ott az agyakba szorúlt mozsarak dörrenve kisülvén</l>
					<l>Tőröket és mérges szegeket szórnak ki. Tömötten</l>
					<l>Nagy sebbel holdnak szolgái eldőlnek alattok,</l>
					<l>S rágják a földet sok kín közt bőgve halódván,</l>
					<l>Kurt pedig és Rusztán elszórt vérlepte tagokkal</l>
					<l>A holtak mezején meg sem vonagolva feküsznek.</l>
					<l>Így minden részről hademésztő Bornemiszának</l>
					<l>Lelketlen szolgái miatt fut az élet ijedve,</l>
					<l>S pusztítások után nincs aki megálljon előttök.</l>
					<l>Már jön az éj, de magas szikrákkal elűzi homályát</l>
					<l>S a leütött erdők díszét megemészti futó láng;</l>
					<l>Szörnyü világánál várnagy törökökre dörögtet,</l>
					<l>S csaknem egész sorokat megemészt jó célu lövése.</l>
					<l>Jobb karját ott hagyja Memeth, s eldőlve fiastúl</l>
					<l>A gyöngyös Delimán útját vérével itatja.</l>
					<l>Oltani már örömest szünnének, vesznek azonban</l>
					<l>Mint kábult legyek a tűz örvényébe csapódván.</l>
					<l>Folyvást ontja Dobó bolygó soraikra tekéit,</l>
					<l>Majd maga fegyverkezve leszáll, és holdat ijesztő</l>
					<l>Jobbja setét dárdát nagy rémítéssel emelget.</l>
					<l>S amint keltében bús láng arcára világít,</l>
					<l>Látszik erősei közt, mint lépő tűzszobor, útját</l>
					<l>Jegyzeni holtakkal s iszonyú százféle halállal.</l>
					<l>Ő Derielt szaladásában megtartja hadastúl</l>
					<l>Öldöklésével s a tűzhöz visszariasztja.</l>
					<l>Ott a láng szélén szaladoznak szerte, de a tűz</l>
					<l>És a dárda között menedék nincs: mind odavesznek,</l>
					<l>S véresen a dárdás diadalmát tartja fölöttük,</l>
					<l>Csak maga megfordúl Deriel kétsége buvában,</l>
					<l>A tűzből, hova lökte Dobó, perzselten előáll,</l>
					<l>S füstösen így ordít, hogy reng bele mindenik íze:</l>
					<l>„Ördög! mert ember soha nem lehet ilyen ijesztő,</l>
					<l>Megrögzött fene vad, ma te vessz elzúzva kezemtől,</l>
					<l>S égj magad úgy, amint Derielt égetni akartad.”</l>
					<l>S egyszersmind fogait csikorítván mérges agyával,</l>
					<l>Elhoza egy szálfát megemésztő tűznek öléből,</l>
					<l>S ellensége fölé nagy szörnyűséggel ereszté.</l>
					<l>Zúgva leszállott a lobogó nagy szálfa, s Dobónak</l>
					<l>Hős feje megszédűlten erős mellére lehajlék;</l>
					<l>De hamar a villámlélek fölkelti hatalmát,</l>
					<l>S kábúlása után ösmer dárdája vasára,</l>
					<l>S égő köntöse közt ösmer Derielre. Csapását</l>
					<l>Már nem várja; de hátrálván torkába feszíti</l>
					<l>A véres vasat, és másodszori megrohanással</l>
					<l>Ahonnan kiszökött, az emésztő lángba ledönti;</l>
					<l>Népe hasonlóúl törököt ront tűz-vas erővel.</l>
					<l>Öldöklési után így, mint büntetni leszállt sas,</l>
					<l>Néma dicsőséggel megtér várába pihenni.</l>
					<l>Kedveze még eddig, s csak enyelg vala könnyü szerencse</l>
					<l>Egri csatázókkal; de hamar víg arca borulván</l>
					<l>Jött mint kísértet, s lön romlásokkal ijesztő.</l>
					<l>Izmos nagy torony állt tűzporral töltve nyugatra;</l>
					<l>Ott a por halmát véletlen szikra kivette</l>
					<l>Síri nyugalmából. Ropogással tört ki, hasonló</l>
					<l>A tüzes Aetnához, megrázta Egernek alapját,</l>
					<l>És minden falait, s a tornyot, mintha erőtlen</l>
					<l>Morzsával játsznék, haragos felhőkbe keverte.</l>
					<l>Egyszersmind őr férfiakat megszaggata, s malmot,</l>
					<l>És falakat döntött s nagy pusztúlásban egész táj</l>
					<l>Hirtelen árja miatt, gyász lett füstfogta romokkal.</l>
					<l>A legerősb bajnok megrendűlt őri helyében,</l>
					<l>S tántorodás nélkül nem tud vala állni; de ingó</l>
					<l>Medréből a kis patak is reszkedve kiömlött,</l>
					<l>S elszórt habjaival bolygott járatlan utakban;</l>
					<l>A maradék házak pedig égtek bús lobogással,</l>
					<l>S lángjok az elréműlt arcokra vetette világát.</l>
					<l>Láták és nagy örömriadás közt jöttek Egerre</l>
					<l>Szédelgő törökök; de Dobó fenn álla hadával,</l>
					<l>S rend és bátorság származtak lelke tüzéből:</l>
					<l>Őt nem ijeszté el balképű szerencse, csapás nem</l>
					<l>Csökkenté erejét: őrszelleme isteni sasként</l>
					<l>Szálla Eger veszedelmi fölött villámot emelve.</l>
					<l>„Égjen el ami tüzé, úgy mond, e kőfal alattunk</l>
					<l>Nem fog elégni, s mi ezt védjük hadakozva halálig.”</l>
					<l>S mintha porában kárt tűz nem tett volna, törökre</l>
					<l>Ágyukat is dörget, s rettenteni kezdi falától.</l>
					<l>Malmot azonban s várfalakat jobbítani rendel</l>
					<l>Pórt és műveseket, s kárát pótolja okosság.</l>
					<l>Így csak alig veszedelméből fejtődik Egervár,</l>
					<l>Ím fölemelte fejét még álló tornyai ellen</l>
					<l>Nemtelen árúlás, s kezdett szerződni pogánnyal.</l>
					<l>Mert Hegedűs susogó Halinak kezd hinni bolondúl,</l>
					<l>S szíja halálmérgét az igéret csalfa hitének.</l>
					<l>Este gyakorta megyen résen suttogni törökkel,</l>
					<l>S társai közt a várföladást intézi; de Gergely</l>
					<l>Meglepi őt, s viszi rettenetes vallásra Dobóhoz.</l>
					<l>Nincs kegyelem. Feje, társai közt, elcsapva legördűl,</l>
					<l>S véresen írja cselét az elárúlt egri kövekre.</l>
					<l>Künn szomorú hírrel jár Vas, küldöttje Dobónak,</l>
					<l>Két tíz társaival, s három Nagy hős rokonokkal;</l>
					<l>Mint fészkébe madár, s eltévedt sólyom urához,</l>
					<l>Visszakivánkozik és szeme mind csak Eger fele fordúl;</l>
					<l>Mind csak azon van búja: ha vész, nem veszhet Egerben,</l>
					<l>S annyi dicsőségből nem jut koszorúja nevének.</l>
					<l>Mint darvak, kiket ösztön hí költözni koronként</l>
					<l>Téli hazákon túl és túl sok tengeri vészen,</l>
					<l>Meggyülekeznek előbb tanakodni az útközi rendről,</l>
					<l>És vezetőjök után önként csapatozva kiállnak:</l>
					<l>Úgy itt csak kevesen, de vitézlő férfiak álltak</l>
					<l>Gondosan aggódók, mint juthatnának Egerhez.</l>
					<l>Ott őket nem várta gyönyör, nem könnyü szerencse</l>
					<l>Kéjelmét keresék; de voná a tiszt szava őket</l>
					<l>És a szent haza, s mely koszorú a férfi nevének,</l>
					<l>A nemes elszántság vagy győzni vagy esni dicsően.</l>
					<l>Némán álltanak és komoran nagy messze kinézők;</l>
					<l>Kémszemeik tovajártanak a tengernyi hadak közt</l>
					<l>Mérve kemény pályát, kinyitandót hős kezeikkel</l>
					<l>S tán valahára jelest vérök hullása becséről.</l>
					<l>Őket ugyan nem távolság tiltotta Egertől:</l>
					<l>Egy rövid óra elég nyargalva elérni tövéhez,</l>
					<l>Ám veszedelmekkel borzasztók útai: rajtok</l>
					<l>A megölő hadnak szórt tagjai rémalakokként</l>
					<l>Nyujtóznak ki körűl s a sűrű pisla tüzeknek</l>
					<l>Hamvainál virraszt iszonyúan a tábori éjfél.</l>
					<l>Végre kiállott Vas s így szólt nagy halkan: „Előttünk</l>
					<l>Íme az éj s ha szerencse akarja Egerbe mehetnünk,</l>
					<l>Int az idő; de barátaim, itt végződik az alku</l>
					<l>S arra, mi nem lehető, kötelesség nincsen, azért is</l>
					<l>Aki halálra magát, vagy renden túli művekre</l>
					<l>Érzi erőtlennek, távozzék, míg lehet, inkább,</l>
					<l>Mint hadi munkáink közepett megbánva merését,</l>
					<l>Hagyjon el és szégyent s kárt hozzon harci utunkra.</l>
					<l>Inkább térjen meg feleinkhez most s vigye hírét,</l>
					<l>Hogy mi kiküldetvén, nem lelve segédet Egerhez,</l>
					<l>E táborra üténk, meghalni a várba menendők.”</l>
					<l>Szóla s körülnézett; de reá valamennyi vitéztől</l>
					<l>Kelt javaló zúgás: „maradunk” mondának egyenlőn.</l>
					<l>Akkoron ismét Vas szólott s folytatta beszédét:</l>
					<l>„Ezt vártam, magyarok, ezt várá tőletek a hon.</l>
					<l>Bár hadi nagy munkát s rendítőt tenni csekély szám,</l>
					<l>Halni vagyunk elegen s tetemes kárt tenni pogánynak,</l>
					<l>Fényes példáúl lehetők (ha vezérli okosság</l>
					<l>Harci merésünket) várvédőinknek Egerben,</l>
					<l>Hogy sokaság bátor fiakat rémíteni nem tud.”</l>
					<l>Szóla, s legott menetök rendén tanakodtak. Előttük</l>
					<l>A táborszélen föl-alá járkálva mozogni</l>
					<l>Látszott őr török, azt lesből nagy csendben elölni</l>
					<l>Végezték legelőbb s három testvér Nagy azonnal</l>
					<l>Tettre ajálkoztak; de közűlük sors mene annak,</l>
					<l>Aki középső volt s ez örömmel utára megindúlt,</l>
					<l>Társai várakozó mély csendben visszamaradván.</l>
					<l>Ő a kard hüvelyét elvetve mezítelen őrűl</l>
					<l>Vitte magával a kékes acélt, s vin övébe tüzötten</l>
					<l>Két töltött mordályt. Ravaszúl, mint róka, kerengvén</l>
					<l>Csakhamar a tábor közelébe jut. Ott csemeték közt</l>
					<l>Álla sugár topoly és a holdnál messze kinyujtá</l>
					<l>Képtelen árnyékát. S már a török űle szunyátán,</l>
					<l>Álma hatalmával küzdvén és mintha vigyázna,</l>
					<l>Néha fölütve fejét: de koronként visszahajolt az</l>
					<l>S kontya tekercsével vállait felváltva köszönté.</l>
					<l>Kedveze a szellő, tábortól jőve, pogánynak</l>
					<l>Nem vive keltő zajt s a földön mászva közelge</l>
					<l>A veszedelmes kém, jövetét szüntetve koronként</l>
					<l>S csaknem lelketlen némán a síkra lapulva;</l>
					<l>Majd mint csalfa kigyó, mely útján elleneket sejt,</l>
					<l>Meg-megemelte fejét s a holt táborra benézett.</l>
					<l>A csere széléhez juta már s a szúnyadozó őr</l>
					<l>Épen bólintott. Idejét most vélte az ifjú</l>
					<l>S felszökkenve legott a hosszú fához elére,</l>
					<l>Onnan egy ugrással törökig juthatni remélvén,</l>
					<l>S már gyilkos acélt jobbjába emelte. Azonban</l>
					<l>Halk dobogást hallott s rázkodva ütötte fejét fel</l>
					<l>S görbe vasát kapván felszökkene könnyü hiúzként</l>
					<l>A török és szemeit környűlhordozta gyanúsan.</l>
					<l>Majd ismét a földre borúlt, a fűre szegezvén</l>
					<l>Nagy-vígyázva fülét, ott hallgata, vára sokáig</l>
					<l>És a megdobbant ösvényt kitanúlni ohajtá.</l>
					<l>Őt azalatt fa megől meg sem moccanva vigyázá</l>
					<l>A magyar, elszántan megdöfni, ha rajta jövendne,</l>
					<l>Álla szoborműként némán és csendesen és várt.</l>
					<l>Nem nyugovék meg az őr, a cserét kezdette kerűlni</l>
					<l>S vizsga szemeit fölijedt érzelmei messze ragadták.</l>
					<l>Néze, vigyáza körűlmenetében s néha belépvén</l>
					<l>A bokrot megüté s ha sürübb vala, kardja hegyével</l>
					<l>Kémlelgette belét, haladott majd újra s körűlment.</l>
					<l>Nagy pedig a fa körűl kémgondosan óva kerengvén</l>
					<l>Így is rejtve maradt s kikerülte üzője figyelmét.</l>
					<l>Ekkor az őr dörmögve megint ült régi helyére</l>
					<l>S szidta csalárd füleit, majd néhány békeigéket</l>
					<l>Monda Koránjából s a kellemes éjjeli társ, a</l>
					<l>Szembekötő álom fáradt érzékit eloltá.</l>
					<l>Akkor előlépett lábait könnyűden emelve</l>
					<l>S elfojtott lélekzettel már háta megett állt</l>
					<l>A török őrnek az ifju s vasat mért puszta nyakához.</l>
					<l>Ám mikor a kardot vágásra emelte, szorítást</l>
					<l>Érze kemény jobbján s gyilkos szándéka hiú lön.</l>
					<l>Megdöbbenve, de egyszersmind nekiszánva tekintett</l>
					<l>Vissza Nagy, a gátlót kész megtámadni; de holdnál</l>
					<l>Néma csodálattal ismert öccsére, ki, hajtván</l>
					<l>A nemes indulat őt, bátyjának utána megindúlt</l>
					<l>S gyors-ügyesen nyomait képes vala érni. Csodájok</l>
					<l>Csak pillantati volt. Nem szólott öccse; de kendőt</l>
					<l>Olda le, bal karján lobogót s készűle lekötni</l>
					<l>A török őr száját. Jól érté bátyja s javalva</l>
					<l>Szándékát, térdére bukott s míg öccse kötötte</l>
					<l>Kendőjével amazt, ő karjait általölelvén</l>
					<l>A vergődőnek nem hagyta lerántani nyűgét.</l>
					<l>Megkötözé most a két ifju s kötözve vivén őt,</l>
					<l>A társakhoz elért s azok örvendék az örömjelt.</l>
					<l>Oldva lön a török és elkezdett vallani: merre</l>
					<l>Volna veszélytelen út, hol fekszik gyéren az alnép,</l>
					<l>Merre vonúltanak a kerülők, a táboros Ámhát</l>
					<l>Sátora merre vagyon, szélvész paripái hol állnak</l>
					<l>Almos jászol előtt, s végtére könyörge, ne ölnék</l>
					<l>Őtet el, itt vinnék inkább, mint foglyot Egerbe.</l>
					<l>S ő szolgája kereszténynek kész volna közöttük</l>
					<l>Megvénhedni, remény nélkül, hogy visszajöhessen.</l>
					<l>Szörnyen hallgatván ránéztek a várba menendők</l>
					<l>És nem volt kegyelem szemeikben. Térdre omolva</l>
					<l>A nyomorú még kérni akart; de csapatva legottan</l>
					<l>Elgördült feje és a vér felbuzga nyakából.</l>
					<l>Ő hadi ösvényét eljárta; de a magyaroknak</l>
					<l>Gondja tovább terjedt. Céljok vala szökve csatázat</l>
					<l>S öldöklés nélkül, ha lehetne, bejutni Egerbe,</l>
					<l>Karddal vágni utat, ha bajok támadna; s azonnal</l>
					<l>Férfias elszántan nyugovó táborra menének.</l>
					<l>Sok hadi munkától fáradtan aludtak Egernek</l>
					<l>Ellenségei, csak távol sétálva alá s fel</l>
					<l>A vég őrei. S csendesen és vígyázva kerűlvén</l>
					<l>A sürüebb csapatot, kijelelt ösvényen előbbre</l>
					<l>Mentenek a hősök, kijutandók szinte csatátlan</l>
					<l>És akadály nélkül, akadályt ha nem adna merészség.</l>
					<l>Vas legelől mene, hátvédűl maradának utósók,</l>
					<l>A három testvér, csak alig zablázva vitézi</l>
					<l>Kéjeik ösztöneit s már a csapat épen elérte</l>
					<l>A ragyogó sátort, melyben közepette hadainak</l>
					<l>Őr nélkül bizton nyugodott a táboros Ámhát.</l>
					<l>Nem tova széllábú paripái dobogtanak. Itten</l>
					<l>Három testvér közt elvesztő gondolat ébredt.</l>
					<l>Menjenek ők, mondának együtt, de mi hátramaradván</l>
					<l>Itt e sátornak kebelébe, ha isten akarja,</l>
					<l>Vagy karddal, vagy orúl bejutunk és híre kelendő</l>
					<l>A tettnek, melyet kísérteni alkalom indít.</l>
					<l>Összebeszélve tehát legelőbb is az ólba menének,</l>
					<l>Meggyilkolva lovászt és aki körűl vala, mindent.</l>
					<l>Három arab csődört kikötének dárdanyelekhez,</l>
					<l>Hátaikon, ha zavar támadna, futásra kelendők.</l>
					<l>Majd egyenest utokat vették Ámháthoz; előttük</l>
					<l>Barna Halil feküvék, pajzsára terülve hanyattúl</l>
					<l>Kontyviselő feje, sűrü szakáll barnítva be mellét,</l>
					<l>És mellette körűl kopjái letűzve valának.</l>
					<l>Mélyen aludt s az egész környék hallhatta, hogy alszik:</l>
					<l>Harsogva s felhorkant megakadt lélekzete néha,</l>
					<l>Mint a vadkanoké, borzasztó fúladozással.</l>
					<l>Ezt legelűl az öregb Nagynak végezte ki kardja,</l>
					<l>Ketté osztva nyakát a díszes barna szakállal</l>
					<l>S horkantásai megszüntek. Mellette szelíden</l>
					<l>Ifjú öccse nyugott, kobozát még tartva kezében,</l>
					<l>Melynek hangjainál szenderge el. Útba esőleg</l>
					<l>Ennek is öldöklő kezeiktől kelle halálba</l>
					<l>Mennie; ő mulató kobozát nem pengeti többé.</l>
					<l>Így Juszufot s Szkendert megemészté kardjaik éle,</l>
					<l>És a vizsga Jakult, ki kinyúlt kopjára hajoltan</l>
					<l>Ülve aludt és puszta nyakát feltárta; de őt is</l>
					<l>Nyakcsigolyán nagy erőszakkal megütötte magyar kard.</l>
					<l>Így mint néma halál ádázan előre haladtak.</l>
					<l>Ám nem adá a sors végezniök e hadi munkát.</l>
					<l>Egy lekötött csődör felrántá nyugtalan ésszel</l>
					<l>A letüzött dárdát, s lázadtan forga helyében,</l>
					<l>Majd érezve szabadságát, sőt hajtva, ijesztve</l>
					<l>A zörgő nyéltől, mely nyomban utána huzódék,</l>
					<l>A nagy tábornak kezdett futamodni s nyerítve</l>
					<l>S lángot fúva iramt, valamerre ragadta szilajság.</l>
					<l>Gázolt sátorokon, nyugovóknak testein, álmát</l>
					<l>Szörnyü rugásával sok erősnek tette örökké.</l>
					<l>Így mint a szélvész folyvást szilajodva csapongott</l>
					<l>S szerte jaj és ijedés s hadi zaj támadtak utána.</l>
					<l>S a roppant tábor mint egy nagy szörnyeteg ébredt:</l>
					<l>Száz meg ezer kar emelte vasát, sok száz kapa lóra</l>
					<l>És végigtapodott nem ritkán társai rendén.</l>
					<l>Sok rettenve kiálta magyart. S a zagyva tünődés</l>
					<l>És százféle kiáltás közt egymásba ütődők</l>
					<l>Víttanak oktalanúl, nem hallva, nem értve meg egymást.</l>
					<l>Volt ki közöttük rendre ügyelt. Lovagolva kerűlvén</l>
					<l>A tábort Delihám ébresztett vesztegen állni</l>
					<l>Mindeneket, maga ment baj okát megtudni hadával.</l>
					<l>Mindinkább ébredt azalatt a tábori népség</l>
					<l>És fegyverre kapott. Közel állt Vas társaival már</l>
					<l>A táborszélhez s hallván e rettegető zajt,</l>
					<l>Monda: „Vitéz társak, nem jó hírt hallok amonnan:</l>
					<l>Ébredez a tábor s mielőtt a síkra kijutnánk,</l>
					<l>Harc töröl el; kiki menjen azért, amerre szerencse</l>
					<l>Nyitja utát s vigye társainak hírét meg Egerbe.”</l>
					<l>Szóla s kelő törököt, ki lovat tartott vala féken,</l>
					<l>Karba csapott, hogy fékkel együtt keze szára lehulla;</l>
					<l>S lóra kapott maga s elszáguldoza, vérnyoma látszván</l>
					<l>Szörnyü rohantának s holt testek szerte nyomában.</l>
					<l>Társai példáját követők vérontva haladtak</l>
					<l>A veszedelmes uton s borzasztó látni haragjok</l>
					<l>Éjjeli munkáját: száz képü csodái halálnak.</l>
					<l>A testvér Nagyokat már akkor elérte veszélyök.</l>
					<l>Ők mikor a vad zajt hallák s a harcra riadva</l>
					<l>Ébredező tábort, kezeik merevedve szünének</l>
					<l>Néma csatáiktól. Feledett lőn büszke merényök</l>
					<l>S messze, reményen túl lebegett a fénykörü célpont.</l>
					<l>Egy gondjok vala még, menekedni. Felülve lovaikra</l>
					<l>A két bátya futott; de az ifjabb hátramaradtnak</l>
					<l>Ámhát ébredező szolgái utána esének.</l>
					<l>E szomorú zajon a két testvér visszatekinte,</l>
					<l>Látta vesződni nehéz, megölő harcában az ifjat</l>
					<l>S őket menni tovább nem hagyta nemes szivök; egyben</l>
					<l>Visszarohantanak öccsöknek bántóira rontván.</l>
					<l>Annak már akkor kebelét megjárta hideg tőr</l>
					<l>S halványan leborúlt lábaiknak elébe; de ők is</l>
					<l>Nagy sokat Ámhátnak szolgáiban elkeseredve</l>
					<l>Öltenek el, sokakat karjok fáraszta sebekkel</l>
					<l>S zaj vala s rémületes csörgés körülöttök. Azonban</l>
					<l>Őket is a sokaság az öcséhez alázta. Feküttek</l>
					<l>Vérbe borúlt arccal három testvéri levente</l>
					<l>Egymáshoz hivek életben s szép hősi halálban,</l>
					<l>Hajh! nagyon is méltók megöletni pogány kezek által:</l>
					<l>Sok törököt kezeik munkája kiirta, mig éltek.</l>
					<l>Vas haladott azalatt, megölöttek vére borítván</l>
					<l>Fenn ragyogó kardját s hű társai vágva nyomába,</l>
					<l>Mint kiki tud vala, ment; de jövének szembe tizenkét</l>
					<l>Százan jó lovagok Delhámmal s szerte beállták</l>
					<l>A rohanó utját s kezdődék gyilkolatos harc.</l>
					<l>Könnyü török lovagok sürüen kopjázva üték meg</l>
					<l>A kis számu magyart s ezek ellentállva lehulltak</l>
					<l>Egymásnak láttára s pogány tombol vala rajtok.</l>
					<l>Vas maga, mint villám száguldoza s félve kerülték</l>
					<l>A hold népei őt; de megy ő, sokszorta kiáltván</l>
					<l>A testvér Nagyokat s keserű nem vennie választ:</l>
					<l>A Nagyok őneki már nem fognak visszafelelni,</l>
					<l>És nem társaikból csak egy is; mind halva feküsznek.</l>
					<l>Végre futásnak ered, viszi a szél lábu arabmén</l>
					<l>S kezdődik szabadabb téren pályája. Utána</l>
					<l>Jó Delihám száguld: de vasán a visszaütőnek</l>
					<l>Megszédűl feje s kábultan nyergére lehajlik.</l>
					<l>Senki azontúl őt nem kergeti. Ám nyilakat visz</l>
					<l>Vérző testében s paizsán sok kopja dörömböl.</l>
					<l>Őt viszi a jó mén szélvész rohanással azonban,</l>
					<l>S oly közel a várhoz törökök kísérni felejtik.</l>
					<l>Így nagy fáradtan hajnalra bevágtat Egerhez,</l>
					<l>Döngeti a kaput, és bekiált harsogva Dobónak:</l>
					<l>Pajzsa nyelét balján üresen hordozza, fejében</l>
					<l>Fél süveg űl, fele lógva ütött vállára hanyatlik,</l>
					<l>Kardja törött, arcát s kezeit beborítja setét vér.</l>
					<l>Senki sem ösmer rá, mind elborzadva tekintik,</l>
					<l>Annyira lett harc és sebek által rettenetessé.</l>
					<l>Csak maga sejti Dobó, kapuját megnyitva előtte,</l>
					<l>S amint öldöklő jobbját megfogja, imígy szól:</l>
					<l>„Élsz-e vitéz ember? Hajh! mint vagy téve csodává,</l>
					<l>S elszabdalt tested mint van szörnyítve sebekkel?</l>
					<l>Monddsza: hová lettek hű társaid, a Nagyok, és a</l>
					<l>Húsz egyebek, mind kedveseim, s villámi karomnak?</l>
					<l>Vagy ha halál mezején ők elfáradva lehulltak,</l>
					<l>Mondd: mikor érkezik a megszállott várra segítség,</l>
					<l>S hű fiait fölváltja-e már valahára hazája?”</l>
					<l>Erre felelt, megrázkódván bánatja hevében,</l>
					<l>A véres bajnok, s ily szózatot ejte Dobóhoz:</l>
					<l>„Elbámulsz-e Dobó, te vitézek csillaga, rajtam?</l>
					<l>S társaimat kérded? de ne kérdezd őket, alusznak,</l>
					<l>Ott, honnan többé nem fognak kelni csatára;</l>
					<l>Én pedig eljöttem, hogy meghalhassak Egerben.</l>
					<l>Mert tudd meg, fiait föl nem válthatja hazája.</l>
					<l>Itt a Száz, ott Maksa henyén ránk nézve hevernek,</l>
					<l>S a magyar oly kőszív, nem mozdúl semmi bajunkra.”</l>
					<l>Hallja Dobó, s nagy lelke fölött mint felleg elömlik</l>
					<l>Fájdalom, és bánat; keseredve siratja hazáját,</l>
					<l>Szép haza tégedet, és a nemzeti szörnyü hasonlást!</l>
					<l>Mégis csüggedség nem látszik semmi vonásán,</l>
					<l>Nem hadi tetteiben. Mint nap, mint fényes acéllánc,</l>
					<l>Tündöklik veszedelmi között a rend, az erőnek</l>
					<l>Támasza, és az eső várat nem ereszti bukásra.</l>
					<l>Most, mert látja, nem épülhet másokra reménye,</l>
					<l>Százezerek harcát maga készűl vinni hatalmas</l>
					<l>Vállain; őr hadait gyüjtvén egy helyre, közöttük</l>
					<l>Áll daliás nagyságában, mint déli magas fény,</l>
					<l>S lelke dicső elszántából így ejti beszédét:</l>
					<l>„Bajnokok! a várt nap, mentségünk napja közelget:</l>
					<l>Vég viadalmával készűl ránk jőni pogányság,</l>
					<l>S vagy győzünk vagy esünk, dolgunk itt éri határát.</l>
					<l>Földbe ne nézzetek, élőt az gyomrába be nem vesz,</l>
					<l>Égbe se, ott isten gyávának nem lakik, és jó</l>
					<l>Természet tilt a levegőn kirepülnötök innen:</l>
					<l>Kardunk a mentség, s a szívnek bátor ütése.</l>
					<l>És van okunk jó fegyverben bizakodni: csatáink</l>
					<l>Edzették azokat; van okunk táplálni szivünkben</l>
					<l>A bátor dobogást; mert azt tarthat meg ezentúl.</l>
					<l>Senki azért elkábultan sokaságra ne nézzen.</l>
					<l>Isten akarta, egész seregek pusztulnak előttünk,</l>
					<l>Isten akarja, segéd nélkül ma csatára kiszálljunk</l>
					<l>Végre pogányokkal, s díjunk, amennyi halandó</l>
					<l>Embereké lehet a nap alatt, legyen annyi dicsőség.</l>
					<l>Vagy mi nem is magyarok, nem azok maradéki vagyunk-e,</l>
					<l>Akik előtt fejedelmestűl országok elestek,</l>
					<l>Kiknek előtte világrontó Mohameddel alászállt</l>
					<l>A ragyogó félhold? fel! buzdúlj régi magyar szív,</l>
					<l>Élni tanulj, nem halni: halál a névtelen élet!”</l>
					<l>Így szólt, s bátorodást olvasván a csata véres</l>
					<l>Hőseinél, őket csapatozva falakra kiosztá.</l>
					<l>Már bomlottak azok, s a várrom, kőhalom inkább</l>
					<l>Mint védhely, szomorún beteg oldalait mutogatja,</l>
					<l>S a benn forgódó hadakat jól látni kivülről:</l>
					<l>Annyira tépettek mindennapi ágyulövéstől.</l>
					<l>A magyarok romlott falaikra kiállnak utószor</l>
					<l>Némán, s rettentőséggel nézdelve le; vélnéd,</l>
					<l>Hogy minden romon egy bujdokló Márius áll meg:</l>
					<l>Olyan igen sanyarú halovány képekkel ijesztők</l>
					<l>Nyugtalan álmoktól, s viadalmak fergetegétől.</l>
					<l>Ámhát ellenben minden hadat összeparancsolt,</l>
					<l>S a szomszéd falukat kiüríté; százszor ezernek</l>
					<l>Kelle ma fölváltott hatalommal törni Egerre.</l>
					<l>Hajnal előtt kezdik, s költöznek szinte magas dél</l>
					<l>Fordultáig; egész várnak környűlete vasnak</l>
					<l>Rengetegét viszi, ágyuk alatt nyögdelnek az ormok.</l>
					<l>S mint sürüen szállt hó, a völgyet s dombokat egyben</l>
					<l>Ellepi sok patyolat; száz zászlón lengedez a szél,</l>
					<l>S zárva van a kis Eger, mint habtól tengeren a szirt,</l>
					<l>Mint kor-dúlta hajó, melyet sok fergetegekkel</l>
					<l>Kerget erős hullám, s partját nem tudja találni.</l>
					<l>Zeng a jel, s hármas viadal zendűl meg utána</l>
					<l>Kürtökkel, dörgő mozsarakkal, s a sok ezernek</l>
					<l>Oly riadalmával, hogy eget ráz, földet üt, és a</l>
					<l>Szomszéd falvakban szót nem hallhatni zajától.</l>
					<l>A földúlt város köveit megmássza Oroszlán</l>
					<l>S Musztafa, és Dervis sokasággal utána nyomúlnak;</l>
					<l>Egyszersmind Ámhát szolgáit, mint magas erdőt</l>
					<l>Hozza Memeth, s pajzsán szög ménnek rázza sörényét.</l>
					<l>Még Ali sem fér meg vaddá szörnyedve dühében</l>
					<l>Árkai közt; kirohan, népét nógatja szavakkal</l>
					<l>És iszonyúsággal; maga Ámhát őrzi tanyáját,</l>
					<l>S lesben ülő sasként népének jegyzi csatáit.</l>
					<l>Már szünik a dörgés, megürülten hallgat az ágyú,</l>
					<l>Puskák pattognak, kard cseng a kardok acélán,</l>
					<l>És kezdődik ölés, s romláson uralkodik a gyász.</l>
					<l>Itt Gyulait sujtott dárdával elejti Oroszlán,</l>
					<l>Pozsgai vágja Halult, őt Musztafa éri csapással</l>
					<l>S elválasztja fejét fent bagdadi kardja nyakától,</l>
					<l>Zoltai, Figedi párolgók sok vérrel az ormon,</l>
					<l>Szörnyen az elcsapdalt fejeket törökökre leszórják.</l>
					<l>Nem szünik a sokaság, s Dervis csikorogva Pribékhez</l>
					<l>Szúrja hegyes tőrét, s azt mélyen mártja szivébe;</l>
					<l>A falról Nagyivót lábánál fogva lerántja,</l>
					<l>Majd maga mint tűzvész felszáll az oromra, s utána</l>
					<l>Nagy csapat indulván, zászlót feltűzni törekszik.</l>
					<l>Zoltai válla sebét elkötni kitére; vesződik</l>
					<l>Figedi, mert fogait kővel megütötte Oroszlán.</l>
					<l>Jő Gergely, s magyarok harcát már csaknem esőben</l>
					<l>Látja, s pogány Dervist zászlóval örülni az ormon.</l>
					<l>Elbúsúl, s nem szól; de rohan Dervisre halálként,</l>
					<l>Hármas ütéssel zászlóját eldönti kezében,</l>
					<l>Egyszersmind oldalt Dervist megkapja: az ordít,</l>
					<l>S tőrre bukott vadként vergődik, Gergely azonban</l>
					<l>Húzza hatalmasan, és amint elsujtja kezéből,</l>
					<l>Fejjel aláfordúlva leszáll az, s hengeredését</l>
					<l>Vérengző magyarok kísérik vad hahotával.</l>
					<l>Mecskei más részről Memethet puskázva fogadja,</l>
					<l>És a legdeliebb sereget pusztítja lövéssel.</l>
					<l>Ötször az eltemetett hadakon jő új had, ötödször</l>
					<l>Visszasivalkodik, és a várra tekinteni reszket.</l>
					<l>Mert kiegészített fala közt benn áll vala s éji</l>
					<l>Fáradságnak okos várnagy jól vette jutalmát.</l>
					<l>Fut Memeth is, pajzsával együtt elhagyja sörényét,</l>
					<l>S Mecskei dárdáját viszi elgörbedve nyakában.</l>
					<l>Legzengőbb csata hallatik a vég Bolyky toronynál.</l>
					<l>Ott fene Zádornik, s vele bárdot emelve Zuhányi</l>
					<l>Vassal s testtel is törököknek tartanak ellent.</l>
					<l>Mindenik áll nagy testhalmon gázolva; de Kamber</l>
					<l>Hoz hadat, és elhozza vasában ölő keze súlyát.</l>
					<l>Ott Zádornik előtt testvér Juricsokra rohanván</l>
					<l>Mindkettőt nagy ütésekkel fárasztva ledönti,</l>
					<l>És szaladó Kubikot dárdával hátbaszegezvén</l>
					<l>Véresen a szörnyű fegyvert elvonja szivéből.</l>
					<l>Hozzácsap, de kemény dárdáján eltöri kardját</l>
					<l>Zádornik, s az ölő fegyvert már érzi agyában;</l>
					<l>Őt Kamber nagy testhalmokról dönti hanyattá,</l>
					<l>S karddal még pihegő mellét elvágja. Zuhányi</l>
					<l>Elréműl, s bárdját viszi futva, de őt is eléri</l>
					<l>Kamber, s eldarabolt testét áldozza halálnak.</l>
					<l>Handsa is, és az erős Durak ordítozva csatáznak,</l>
					<l>S másszák a falakat. Csak alig gyógyulva sebéből</l>
					<l>Most jön az ifju Pető, van aranyzott puska kezében</l>
					<l>S gyors veszedelmet szór: jön harc ijedelme Dobó is.</l>
					<l>S visz kárt, és romlást rohanó törökökre hadával.</l>
					<l>Sőt megürűl a vár, hallatlan bátorodással</l>
					<l>Küzdenek a nők is, a gyenge leányka felejtvén</l>
					<l>Ártatlanságát, vad ölés munkája közé megy.</l>
					<l>Fél az ürűlt várban maga lenni Dalár is, elindúl</l>
					<l>S megy reszketve szegény, atyját kísérve szemével.</l>
					<l>Mintha darázsfészket zavar a gyermek keze, ott az</l>
					<l>Megzúdúl, majd szárnyasait megereszti haraggal,</l>
					<l>És azok elmennek környűlszállongva, fulánkos</l>
					<l>Testeiket hordván, a bántót messze szalasztják:</l>
					<l>Úgy bántott magyarok meg nem férhetve falak közt</l>
					<l>Messze vivó törököt kergetnek puszta mezőkön.</l>
					<l>Musztafa már fekszik csővel leterítve Petőtől,</l>
					<l>S a felvont mordályt bágyadtan tartja kezében.</l>
					<l>Kelne; de lőtt derekát nem birja emelni haragja.</l>
					<l>Jó lovon a szerecsen Menethám száguldoz azonban;</l>
					<l>Ellene Vas viszi hosszú körös dárdája hatalmát,</l>
					<l>S amint egymáshoz recsegő szálfákkal ütődnek,</l>
					<l>Vassal az elfáradt szög kanca süvöltve rogy össze.</l>
					<l>De Menethám a fent idegen vasat érzi nyakában,</l>
					<l>Elmarad a lóról, s győzője kegyetlen ütéssel</l>
					<l>A kiragadt dárdát másodszor sujtja nyakához.</l>
					<l>Sátorban Hanivár nyugodalmát nem leli, látván</l>
					<l>Ennyi gyalázatját a hold népének, erővel</l>
					<l>Fegyvert, s mént ragad, és gyilkos viadalra kiszáguld.</l>
					<l>Tündöklik sok arany művel szép köntöse, gyöngyös</l>
					<l>Féket tart bala, s gyémántos kard terheli jobbját;</l>
					<l>Úgy hiszi: még ma bemegy rohanással szép Leilához</l>
					<l>S a tolvaj magyaron nagy szörnyűködve boszút áll.</l>
					<l>Gyilkol is, és vérét nem szánja, nem a hadi népet,</l>
					<l>És maga új felhőt támaszt hatalommal Egerre.</l>
					<l>Figedi fut, Hanivár s Ulemán kopjázva vadásznak</l>
					<l>Élte után, s nehezen mozdúl szűk téren előttök.</l>
					<l>S ím habzó paripán sebesen jő Zoltai, társát</l>
					<l>Váltja csatájában, s így szól a szembejövőkhöz:</l>
					<l>„Erre török! Hanivár, ha te vagy még, erre vasaddal,</l>
					<l>Vagy bár kettővel, mindkettőtökre megállok.”</l>
					<l>Akkor elállt Hanivár, megnézé, s így ada választ:</l>
					<l>„Pusztítója szerencsémnek, te utálatos ember,</l>
					<l>Gyáva leányrabló! Hanivár nem retteg előtted,</l>
					<l>Sőt örömest szivedet megetetné görbe vasával.</l>
					<l>Most ugyan elválik, ki fog eltávozni nevétől.</l>
					<l>Jer neki! több szóm nincs, kardom fog szólni helyettem.”</l>
					<l>Így szólt, s egyszersmind nagy ütéssel Zoltai pajzsát</l>
					<l>Ketté választá. Döbbenve lehulltak előtte</l>
					<l>A darabolt részek, s kitünék nagy melle födetlen</l>
					<l>Zoltainak, másodszor is a hős ifju dühűlten</l>
					<l>Vág vala melléhez, de körűl mint nyugtalan örvény</l>
					<l>Járt amaz, és rését kémlelte halálos ütésnek.</l>
					<l>Mint szállongva leső turulé a vadra, serényen</l>
					<l>Ahova ér szeme, nézését ott éri csapása.</l>
					<l>Már Hanivár nem birja fejét, nem birja hatalmas</l>
					<l>Karjait, élete, a kedves rövid álom, enyészik,</l>
					<l>S ellensége vasán háborgó vére setétel.</l>
					<l>Mondana még Leilát nyildokló ajka, keményen</l>
					<l>Mondana tán átkot, de halál elzárja örökre.</l>
					<l>Figeditől Ulemán sebbel fut vissza rakottan,</l>
					<l>S verve szerencsétlen vénségét huzza tovább is.</l>
					<l>Fennvillogva Dobó az erőszak művei közt jár,</l>
					<l>Százanként falütő törököt kerget le faláról;</l>
					<l>Ötvenen egy halmon leterítve feküsznek előtte.</l>
					<l>S még harcol Kamber, Durakot még hajtja merészség.</l>
					<l>Mint két tengeri szirt, nagy fejjel tetszenek ők ki</l>
					<l>S hosszas üvöltéssel tart a kétes had egyenlőn.</l>
					<l>Halla pogány sívást Robogó, s ide tére helyéből,</l>
					<l>S amint föllépett, legelőbb is Handsa csatáit</l>
					<l>Látta meg. Az tüstént ösmert veszedelme jelére</l>
					<l>S reszkete hadviselő markában acéla; könyörgött</l>
					<l>Egyszersmind, s ily szót Robogóhoz monda serényen:</l>
					<l>„Monddsza vitéz ember, be akarsz-e fogadni rabodnak?</l>
					<l>Ím én kész vagyok a harctól megszűnni ezennel,</l>
					<l>Harcok után pedig oly váltság legyen adva hazámból,</l>
					<l>Mely magadat, s fiaid fiait nem hagyja szükülni.”</l>
					<l>Arra kegyetlenen a rettentő hajdu felelt így:</l>
					<l>„Sem te rab, én sem urad, te hitetlen szolga, de kínzód</l>
					<l>S öldöklőd leszek itt, s a váltság ára halálod,</l>
					<l>Melyet kér kezeinktől a rég árva magyar hon.”</l>
					<l>Így szólt s a réműlt Handsát megütötte derékon,</l>
					<l>Az pedig elhajlott, és a vágásra emelt kard</l>
					<l>Hajladozó testét a földre lehúzta magával.</l>
					<l>Tesz nagy pusztítást más részen karja Dobónak,</l>
					<l>Ketté vágja Bichirt. Ramadát tört melle sebével</l>
					<l>Ellasítva, magas zászlóját rántja kezéből,</l>
					<l>S teste fölött áll meg, mint győző véres oroszlán.</l>
					<l>Már paizsát, s az aranysisakot tova nyujtja Karának,</l>
					<l>S áll pusztán, s heven a harctól, s szálkardra bizottan.</l>
					<l>Ím nagy távolból jön azonban zúgva szökő gömb,</l>
					<l>A sisakot hű szolgástúl elrontja előtte,</l>
					<l>Sérti magát vállban, s kardját kisodorja kezéből,</l>
					<l>Ellenben gázol Durak a testhalmokon, és fenn</l>
					<l>Rengeti a buzogányt, várnagynak mérve fejéhez;</l>
					<l>A várnagy pedig áll, s el nem lassudva sebében,</l>
					<l>Puszta kezekkel ví, s harcol fél mázsa kövekkel.</l>
					<l>S mintha belőlök várt készűlne emelni, vagy álló</l>
					<l>Csarnokot a halmon, nagy barnás szirttöredéket</l>
					<l>Hány olyan sürüen. Nem használ harca Duraknak,</l>
					<l>Nem nagy teste: hajol feje megkoppantva Dobótól,</l>
					<l>S szörnyen egész ember fekszik beborítva kövekkel.</l>
					<l>Kamber is, és Robogó hosszú harcoknak utána</l>
					<l>Nyugszanak, a csatahelyt Kamber még mássza setéten,</l>
					<l>S húzza nehéz derekát, a földet rágva dühétől,</l>
					<l>Majd nagy hörgéssel testét elhagyja az élet,</l>
					<l>S mint villáma fogyott felhő levegőben, eloszlik.</l>
					<l>Véresen űl Robogó véres kövön, és vad örömmel</l>
					<l>A szaladó hadakat nézvén ott várja halálát.</l>
					<l>Nincs már, aki Eger falait megmássza merészen,</l>
					<l>Mind a harci mezőn szaladoznak puszta kezekkel.</l>
					<l>Hasztalan űz Ali, készebbek vasa által öletni,</l>
					<l>Mint heves ütközeten szörnyebben halni magyartól.</l>
					<l>Így a harc, mely kezdődött nagy rettenetekkel,</l>
					<l>S tíz ország ordítását hordozta magával,</l>
					<l>Elhagyván fiait százféle halálnak ölében,</l>
					<l>Végződik csenddel, s tévelygő lassu nyögéssel.</l>
					<l>És Eger áll, többé meg nem kísértve töröktől.</l>
					<l>Omladozott kövein vérengző férfiak ülnek:</l>
					<l>Ők tarták meg Egert, s ez volt sasfészke Dobónak.</l>
				</lg>
				<p>1827. augusztus-november</p>
			</div>
		</body>
	</text>
</TEI>