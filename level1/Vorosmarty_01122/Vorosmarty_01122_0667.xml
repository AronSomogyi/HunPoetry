<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="Vorosmarty_01122_0667" xml:lang="hu" xmlns="http://www.tei-c.org/ns/1.0" xmlns:tei="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">A DÉLSZIGET</title>
				<author>
					<persName>
						<surname>Vörösmarty</surname>
						<forename>Mihály</forename>
					</persName>
					<date from="1800" to="1855">1800-1855</date>
					<idno type="VIAF">59090454</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Sárközi-Lindner</surname>
						<forename>Zsófia</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">4474</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>A DÉLSZIGET</title>
					<author>
						<persName>
							<surname>Vörösmarty</surname>
							<forename>Mihály</forename>
						</persName>
						<idno type="VIAF">59090454</idno>
					</author>
					<relatedItem type="copyText">
						<bibl>
							<title>Vörösmarty Mihály összes költeményei</title>
							<date when="1997-11-28"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/01100/01122"/>
							<respStmt>
								<resp>Original Electronic Edition</resp>
								<persName>
									<surname>Drótos</surname>
									<forename>László</forename>
								</persName>
								<persName>
									<surname>Hevele</surname>
									<forename>István</forename>
								</persName>
								<persName>
									<surname>Kiss</surname>
									<forename>András</forename>
								</persName>
								<persName>
									<surname>Opálka</surname>
									<forename>Tamara</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>A DÉLSZIGET</head>
				<p>Töredék</p>
				<p>Első ének</p>
				<lg>
					<l>Messze maradjatok el, nagy messze ti hitlenek innen!</l>
					<l>Nincs kedvem sem időm mindennapi dolgokat írni:</l>
					<l>Újat irok, nagyot is, kedvest is, rettenetest is</l>
					<l>Egy kis gyermekről s egy délszaki puszta szigetről.</l>
					<l>Szép volt a gyermek, teli fürtű szőke hajának</l>
					<l>Árnya közűl szépek csillagragyogási szemének;</l>
					<l>Szép, de szilaj volt ő, szilajabb a bérci pataknál</l>
					<l>És szabad és harcos, nehezekre, nagyokra sovárgó.</l>
					<l>S a sziget áldott volt; kereken, mint egy teli hold, a</l>
					<l>Földövező tenger viharos közepébe merítve,</l>
					<l>Képe hasonlító egy egész kis földi világhoz:</l>
					<l>Itt hegyes, ott völgyes; keleten szikláit örök hab</l>
					<l>S fellegütő tetejét villámok erőszaki járják.</l>
					<l>Ellenben kies és terein puha pázsitot éltet.</l>
					<l>És ide néha kijár a gyöngyök tengere múló</l>
					<l>Habjaival s kis bokrok alatt elhagyja csigáit.</l>
					<l>A napot e sík táj tisztán láthatja sokáig,</l>
					<l>Látja, midőn távol hullámágyába lenyúgván</l>
					<l>A csendes vizeket mosolyogva köszönti utószor.</l>
					<l>Hév ellen délről, fagyok ellen az éjszaki félen</l>
					<l>Parti sudár erdők terjengő lombot emelvén</l>
					<l>Őrzik szép közepén tavaszát a barna ligetnek.</l>
					<l>Itt élt a gyermek, nem hitvány póri nevendék,</l>
					<l>A villám lelkű Etelének gyermeke. Tévedt</l>
					<l>Csónakon őt ide a tenger hajtotta. Kilépett</l>
					<l>És úrnak mondotta magát. Elvette gyümölcsét</l>
					<l>A fiatal fától s megevé. Szomjában elitta</l>
					<l>A forrás vizeit. Néhol kis tarka kövekkel</l>
					<l>Játszva megállítá futtában az erdei csermelyt,</l>
					<l>Hogy tóvá gyűljön s belement délestre fürödni</l>
					<l>S ott fürdött a hév sugarakkal s völgyi füvekkel.</l>
					<l>S ép vala s izmosodék; de magában nyúgtalan. Eljött</l>
					<l>Tollai díszében s dalt zenge az égi madárka,</l>
					<l>A magas erdőből ordítva lejött az oroszlán,</l>
					<l>Büszke szabadsággal megjárá partjait és a</l>
					<l>Tengereket nézé, mint aki parancsol azoknak,</l>
					<l>És hegyek és völgyek reszketve morogtak utána.</l>
					<l>A gyermek bámúlt, s így kelt habozása eszének:</l>
					<l>Ím mik ezek hozzám képest? Vagyon adva ruhájok</l>
					<l>S én csupaszon járjak? s mi az a nagy sárga vadállat?</l>
					<l>Nincs keze, nagy testét két láb nem bírja, hogy avval</l>
					<l>Égnek emelkedjék, mégis mely büszke menése.</l>
					<l>És ha üvölt, én is tartozzam-e félni szavától?</l>
					<l>Ilyet gondolván a bérc tetejére kiállott</l>
					<l>Alkonyodás idején és a csillaghoz igyen szólt:</l>
					<l>„Szép kis ezüst csillag, menj el, kérdezd meg az istent,</l>
					<l>Járjak-e meztelenűl madarak csúfjára, hogy a dér</l>
					<l>És a forró nap szabadon pusztítsanak engem,</l>
					<l>S én ki magamnak imént kivetődvén úr nevet adtam,</l>
					<l>Fussak-e a vadtól, vagy nincsen-e istenem is, hogy</l>
					<l>Vadtól rettegjek s körmét tartozzam imádni?</l>
					<l>Szép kis ezüst csillag, kérdezd meg, nincsen-e tiltva</l>
					<l>A föld titkaihoz férnem s a tengerekéhez?</l>
					<l>Menj el, igen kérlek s adj hírt reggelre, ha megjősz.”</l>
					<l>Elmene a csillag. Nehezűltek tagjai a szép</l>
					<l>Gyermeknek, míg szólt; meghajlott térde, kezével</l>
					<l>A mennyet keresé s szeme a kis csillag után járt;</l>
					<l>Föl nem kelt többé, ott nyomta szelíden az álom.</l>
					<l>Még aluvék, mikor a hajnallal megjöve s hozzá</l>
					<l>Így szólt a csillag lágy szellemi hangon az égből:</l>
					<l>„Alszol-e még, te szilaj gyermek? kelj, verd el az álmot,</l>
					<l>Hírt hozok istentől, jó hírt neked úrnak az ormon:</l>
					<l>Nyitva legyen neked a természet kincse, az a hír.</l>
					<l>A föld titkaihoz, de nem a nagy tengerekéhez</l>
					<l>Férni kis elméddel mértékletes óva szabad lesz;</l>
					<l>És legyen öltözeted felhőkből s tiszta sugárból;</l>
					<l>És ha merész voltál magad úr nevet adni magadnak,</l>
					<l>A vad elől ne szaladj, vagyon istened, aki megőriz,</l>
					<l>Nem szabad a vadat és körmét a vadnak imádnod.”</l>
					<l>A gyermek hallá e szellemi szókat azonnal</l>
					<l>S ébrede s szőke fejét fölemelte zavartan az éghez.</l>
					<l>Szíve-repesve köszönt a kis csillagnak, az élő</l>
					<l>Istennek hálát örömében adózni felejte</l>
					<l>S őt az erős isten meg nem büntette: mosolygott.</l>
					<l>Már mene a gyermek s halovány ködöt ölte magára</l>
					<l>És megszínesedék a köd s lőn könnyü ruhává.</l>
					<l>Teste setét zöldben, két lábát fedte piros bőr</l>
					<l>A tiszta fehérséggel díszlett kalpagja. Palástja</l>
					<l>Kék vala s a kiderűlt égnek játszotta le színét.</l>
					<l>Még csínos vala, nem ragyogó; de ezüsti sugárt kért</l>
					<l>A kis csillagtól s csillámmal szegte palástját,</l>
					<l>S rajta kihímzé a rétet s a réti virulmányt.</l>
					<l>A napot is feljöttében megleste az első</l>
					<l>Sziklatetőn s aranyát bőven hintette ki mellén</l>
					<l>S rojtosan ép combjain. Mennydörgeni kezde: lekapta</l>
					<l>A hegyi villámot s villám leve mentekötője.</l>
					<l>A mennykő leesék, buzogányúl vette kezébe.</l>
					<l>Gombja hibázott még. A sík rétekre leszálla</l>
					<l>És a visszamenő tengert kísérve, vadászó</l>
					<l>Ujjaival kis bokrok alatt elnyomta csigáit</l>
					<l>S gyöngyeivel raka sort mellén. Meglepte az alvó</l>
					<l>Kolcsagot a tavakon s tollát feltűzte lobogni</l>
					<l>S játszani szellővel. Jött a délesti szivárvány,</l>
					<l>A szigeten magasan kiterűlt szép boltja s az erdők</l>
					<l>Végein a mennyből földnek peremére lelépett.</l>
					<l>Ott termett ő s a kegyeletből lőn öve színes,</l>
					<l>S szép vala és ragyogó s daliás mint Bendeguc és Bál.</l>
					<l>Így fölkészülvén a nagy tengerhez aláment</l>
					<l>S tűkre lön a tenger. Látá fölbukni alunnan</l>
					<l>Hajnalodó képét, a szörnyek tábori láták</l>
					<l>S úszni feledtökben bámulva megálltak előtte.</l>
					<l>Ő szilajon s büszkén kissé a szirtfokon állván</l>
					<l>Megmosolyogta magát és elfuta a nagy özöntől.</l>
					<l>Így élt s éjei csendesek és víg napjai voltak.</l>
					<l>A síkot, hegyet és barlangit kezdte bejárni</l>
					<l>Megmutogatva magát madaraknak s földi vadaknak.</l>
					<l>Mint egy kis pokol, úgy zúgottak az éktelen öblök,</l>
					<l>Sok kölykes fene vad moraját bömbölve magokból:</l>
					<l>Rajtok ment mégis s bántatlan tére közűlök.</l>
					<l>Volt az oroszlánnál s a tigris szörnyü tanyáján</l>
					<l>S megszivelék őtet; de mikor nekibátorodottan</l>
					<l>A vad kölykek után kezeit játékra kinyujtá,</l>
					<l>Gyilkos lánggá gyúlt szemeikben atyái haragjok.</l>
					<l>Hasztalanúl szólott, mentséget mondva; könyörgő</l>
					<l>Szózatit ordítás dörejével nyomta el a vad</l>
					<l>S a berekedt barlang mindinkább rettenetes lön.</l>
					<l>Már az oroszlán kelt, szilajon megrázta sörényét,</l>
					<l>S rendítő vala és iszonyú járása, körében</l>
					<l>Kölykeinek; feje mint egy domb vad fákkal övezve.</l>
					<l>A gyermek futa és feledé, hogy van buzogánya;</l>
					<l>Elfuta és bércnek, völgynek szomorodva panaszlá,</l>
					<l>Hogy szava hasztalan, azt az üreg lakozói nem értik</l>
					<l>S hogy kivel itt napokat töltsön, nincs társa közöttük.</l>
					<l>Végre leült nagy fáradtúl egy szirttorony alján. -</l>
					<l>Jobbján barna falak meredeznek, balja felénél</l>
					<l>Tátogat egy mélység, feneketlen, fénytelen és bús:</l>
					<l>Tán kapuként szolgál a túlsó földi világra;</l>
					<l>Lába előtt csemeték, jobb földnek bokrai, nőnek.</l>
					<l>S ím mikor e szomorú körben kedvetlenen ülne,</l>
					<l>Szél kele bokrai közt s mely köztök sárga tövéből</l>
					<l>Zöld lombbal koszorús vékonydad szálat ereszte,</l>
					<l>Meghajtotta fejét a szélben s zúgani kezdé:</l>
					<l>„Hangabokor vagyok én, sok hangokat összefogó síp.”</l>
					<l>S mind a több csemeték zúgtak lassúdan utána.</l>
					<l>Hallgata a gyermek, nagy lelki gyönyörbe merülve</l>
					<l>Hallgata, mint ki körűl ének zendűl meg az éjben</l>
					<l>S kedves távolból jő megszakadozva fülébe:</l>
					<l>Érti; de szerzőjét nem tudva, epedve, gyanítja.</l>
					<l>Így várt egy kissé; de tovább is rendre suhogtak</l>
					<l>A hangos csemeték s a gyermek titkokat érté,</l>
					<l>Tapsola és tombolt örömében. Gondolat ötlék,</l>
					<l>Új s nagyot ígérő, békétlen eszébe; kiállott</l>
					<l>A vak mélységhez s lekiáltott tág üregébe:</l>
					<l>„Kelj ide forgó szél, kelj föl nekem ormok urának</l>
					<l>És te sodorj sipot a sok szózatu hangabokorból;</l>
					<l>Hangabokor terem itt, sok hangokat összefogó síp.”</l>
					<l>Szólt s követ indított az üregbe, nehéz követ; arra</l>
					<l>Fölkele forgó szél a földnek szinte beléből.</l>
					<l>Lenn vala még s moraját máris hallhatta: üres hang</l>
					<l>S tompa moraj volt még, de telibb és rettenetesb lőn</l>
					<l>Hirtelen és hogy elért az üreg szájához, üvöltve</l>
					<l>S elfeketedve csapott a legszebb hangabokorra.</l>
					<l>Bús vala harca szegény csemetének; sírt, mikor a szél</l>
					<l>Örve hajába kapott, szomorún nyögdeltek utána</l>
					<l>Társi; de nyugtalanúl várá a gyermek; azonban</l>
					<l>El volt ütve magas fej már, kisodorva tövéből</l>
					<l>Hangos kérge: helyén pusztán és dísztelenűl állt</l>
					<l>A nyomorú törzsök, csak imént fejedelmi nevendék.</l>
					<l>Héja pedig síp lett, az a szél vette magához,</l>
					<l>Meglyukgatta s fölét beszegé pintyőke torokkal.</l>
					<l>Szózatos és minden hangok hamar eltanulója</l>
					<l>Lőn a síp s legelőbb a szél így zeng vala rajta</l>
					<l>Élesen és hidegen, bömbölve, sivítva, morogva:</l>
					<l>„Hej! ziv, ziv, zivatar vagyok én, fia a zivatarnak,</l>
					<l>Forgó szél vagyok én, levegői fenéktelen örvény,</l>
					<l>Örvény a földön; örvény a tengerek árján.</l>
					<l>Port eszem a földből, iszom nagy tengerözönből.</l>
					<l>Meg ne dobáljatok a köves úton gyermekek engem,</l>
					<l>Visszadobok követ és szórok szemetekbe csoportot.</l>
					<l>S elfutok és hegyen és völgyön ragadozva kerengvén,</l>
					<l>Por, fű, és fa bolond lejtőre kerengnek utánam,</l>
					<l>Mint te szegény gyermek, kit megtáncoltat ez a síp.</l>
					<l>Hajh! haragos zivatar vagyok én, fia a zivatarnak.”</l>
					<l>Így zengett a szél s a gyermek kénytelen ugrá</l>
					<l>Lejtőjét; de hamar buzogánnyal sujt vala hozzá</l>
					<l>S a szél a zengő sípot nagy ijedten elejté</l>
					<l>És futa gyermek elől, önnön sípjának előle;</l>
					<l>Mert a sípba legott a gyermek kezde fuvalni</l>
					<l>S önnön hangjaival kergette meg a lesüvöltő</l>
					<l>Forgatagot, mely mindinkább lejtőzve kerengett</l>
					<l>Föl meg alá egyaránt, és nem vala nyugta: dühödten</l>
					<l>A tengerre csapott, még ott is utána sipolta</l>
					<l>Kergeteges hangját a gyermek, s az tova zúgván</l>
					<l>A vizet és lebegő halait felhőkbe sodorta.</l>
					<l>Messze zavar színben látszott nyoma bérci folyamként;</l>
					<l>Végre lelankadván a nagy tengerbe merűle,</l>
					<l>S égbe sodort vizeit s halait meg visszabocsátván,</l>
					<l>Nyögve kihalt tova, szintén egy más égnek alatta.</l>
					<l>Vad gyönyörűséggel nézett a gyermek utána</l>
					<l>Háborodásának s a zengő sípnak örülvén. -</l>
					<l>Egy hangú vala még, rendítő, mint maga a gyors</l>
					<l>Forgatag, aki belé legelőször üvöltve lehelte</l>
					<l>Szózatait; de tovább vágyott a gyermek: akarta,</l>
					<l>Hogy minden faju állathang sípjába szoruljon,</l>
					<l>Hogy mikor ő fuval, azt minden faju állatok értsék.</l>
					<l>S ím mitevő lőn? egy vermet keresett ki, nagy öblűt,</l>
					<l>Tér fenekűt, rövid, és szűk végű sziklatorokkal.</l>
					<l>Ebbe vetette az állatokat, kiket anyjok elől, vagy</l>
					<l>Nem bírhatva velök, távollétökben elorzott.</l>
					<l>Itt vala már a borz, a bolygó rókafiakkal,</l>
					<l>A buta medvekölyök, az agyargó tigrisi fajzat,</l>
					<l>Farkasok, és nyulak, a levegő utazói is, a már</l>
					<l>Tollasodó turölyűk, s búsongó gyáva galambok.</l>
					<l>Mind a mély kebelű fényetlen öbölbe lekötve</l>
					<l>Búsan együtt sirtak, vijjogtak, bőgtek, ugattak.</l>
					<l>Most jöve a gyermek hurcolván két kis oroszlánt.</l>
					<l>Bojtosodó nyakaikra veté két karjait, és így</l>
					<l>Melléhez nyomván, az öbölhöz vitte le őket.</l>
					<l>Ott azok éles üvöltéssel harsogva megálltak,</l>
					<l>Hasztalan: őket is a zengő torok alja benyelte.</l>
					<l>Függő bércek alatt a tűztelen éjszaki tájon</l>
					<l>Árva kietlen völgy feküdött, vak honja az éjnek,</l>
					<l>Hajnala nincs annak, deleit nem látja verőfény,</l>
					<l>És ha fölűl csillag megyen el, besötétedik arca.</l>
					<l>Fényt egyedűl a rettenetes villámok okádnak</l>
					<l>Árnyékába, az is közepét alig éri, elalszik.</l>
					<l>Mély pedig és undok: növevényei barna harasztok,</l>
					<l>És nyavalyás kórók: tavait sár issza el, és a</l>
					<l>Bokrosodó sás közt nehezen foly barna patakja.</l>
					<l>Fenn állt a gyermek, mikor a villámok ütötték</l>
					<l>Éktelen oldalait. Csak félig szürke homályban</l>
					<l>Nyílt meg az agg mélység: köderesztő öblei, kormos</l>
					<l>Szirtei tornyosodó fejjel fölütődtek az éjből,</l>
					<l>Rajtok erőtlen rémalakok csapatozva borongván.</l>
					<l>Borzadt a gyermek, mikor azt személte, fehéren</l>
					<l>Hagyta piros képét a szívhez ijedve futó vér,</l>
					<l>Mégis ohajtásit nem tudta elölni: kivánság</l>
					<l>Szállta meg a mélység lakozóit hallani, látni.</l>
					<l>Háromszor megakadt elijesztő gondolatokban,</l>
					<l>Háromszor nekibátorodott, s mellére akasztván</l>
					<l>Forgatagos sípját, a rémek elébe megindult.</l>
					<l>Vékony sziklafalak befelé horpadva keríték</l>
					<l>Mindütt a völgyet: rólok nem léphete útra,</l>
					<l>Vissza tövökhöz tért s buzogánnyal rést töre rajtok.</l>
					<l>És beereszté a napot, a nap déli világát,</l>
					<l>Melyre midőn megbontakozott a völgyi setétség,</l>
					<l>S a buta rémalakok szakadozva enyésztek, utána</l>
					<l>Ment maga is, a bűnfészekhez elére legottan.</l>
					<l>A puha földből ott sívó ördögfi csoportok</l>
					<l>Búttak elő, undok feketén, és füstöt okádva,</l>
					<l>Aprón, s oly fölösen, mint a rét fűve tavaszkor,</l>
					<l>Vagy vízár iszapos hagyományain a serevény fűz.</l>
					<l>Mindezek a fénytől nyavalyásan elesve hevertek</l>
					<l>Lába előtt, kiket ő legelőbb meglátva, csodával</l>
					<l>Néze, s utálattal, szólván hozzájok imígyen:</l>
					<l>„Hát titeket ki vetett ide el? ti keservesek, e sár</l>
					<l>Völgy fenekébe ugyan ki vetett el benneteket, hogy</l>
					<l>Oly sürüen nőttök? szemetek mért gyűlöli a fényt,</l>
					<l>Melynek egyéb élő vigadozva köszönti derültét?</l>
					<l>Vaj! mi nagyon nyomorúk, nyomorúk vagytok ti, s utálat</l>
					<l>A ti tekintettek. Még amit láttam, azok mind</l>
					<l>Hajnali szépségek, napok, ékes csillagi rendek</l>
					<l>Hozzátok képest, s maga a rút béka virágszál.</l>
					<l>Mert csunya kis féregfejetek van, rajta hajúl vad</l>
					<l>Tüske terem, s feketék vagytok, feketébbek az éjnél,</l>
					<l>Lelketek is feketén gőzöl ki belőletek, oly rút.</l>
					<l>S mely sanyarú szavatok! de tovább mit késem? ez a hang</l>
					<l>Szükséges nekem: elviszlek gödrömbe pihenni.</l>
					<l>Síjjatok ott, hogy hangotokat sípomba fogadván</l>
					<l>Sípom után legyek én fajotoknak is egykor urává.”</l>
					<l>Így szólván kettőt lábánál fogva ragadt föl</l>
					<l>S visszafelé indult. A résre nyomúltak azonban</l>
					<l>Sanda irígy baglyok, s fényét elfogni sietvén</l>
					<l>A bejövő nappal harcolva huhogtak előtte.</l>
					<l>Kétes fény vala már. Sietett a gyermek; utában</l>
					<l>Szörnyen előtűntek már a rémképek, előjött</l>
					<l>Sánta vak apjával s inait kezdette harapni</l>
					<l>A sárkányfi, de ő buzogányát vágta fejéhez;</l>
					<l>Az megszédűlvén, ráült, hogy rajta utazzon.</l>
					<l>S ím mi nagyon különös, s könnyű vala visszamenése!</l>
					<l>Baljában viszi ördögeit, jobbjában az izmos</l>
					<l>Mennykővel meghajtja lovát. Az nyögve, pihegve</l>
					<l>Tántorog és a rést keresővel szerte csatangol.</l>
					<l>Végre fölért, s szétkergetvén a baglyokat, a fény</l>
					<l>Országába kijött. Sárkányát visszariasztá,</l>
					<l>S hogy minden rút nép véletlen föl ne jöhessen,</l>
					<l>A rést, hasztalanúl, köveket halmozva, bezárta.</l>
					<l>Ment és ördögeit zajgó gödrébe vetette.</l>
					<l>Minden hang vala már, szép még nem. Egy égi madárka,</l>
					<l>Sok színű, s kecses, egy repülő kis tarka szivárvány</l>
					<l>Szálla ragyogva elő. Fiatal még, s gyenge, de szárnyát</l>
					<l>Már bőven gyönyörű apjának tolla kiverte.</l>
					<l>S édesen és tisztán keltek dalolási: szerelme</l>
					<l>Ő téres ligetén a szép hajnalnak, az estnek</l>
					<l>S ifju virágoknak, vígan mulatoz vala köztök.</l>
					<l>Ezt az epedt gyermek kergetvén szüntelen, egykor</l>
					<l>Bokron elültében fáradtan fogta el, és a</l>
					<l>Sziklatorokra vivé. Ott az keseregve siratta</l>
					<l>Régi szabadságát; de siralmán szíve megesvén</l>
					<l>A gyermeknek, ez őhozzá így szóla szelíden:</l>
					<l>„Ah madaram, szép kis madaram, ne zenegj te siralmat.</l>
					<l>Tégedet én az üreglakhoz nem veszni hozálak,</l>
					<l>Dallani hoztalak el, s ha sipom hangjába fogadta</l>
					<l>Énekidet, tova ismét a magas égbe bocsátlak,</l>
					<l>Hogy legyen ott örömed, s ha fölérsz istenhez, előtte</l>
					<l>Meg ne gyalázz, hanem elmondhasd: a gyermek imádód,</l>
					<l>S boldog, igen boldog, s azt zengi: hatalmas az isten!”</l>
					<l>Így szólván madarát egy kis csemetére letette,</l>
					<l>Mely egyik oldalról az üreg szájára kihajlott;</l>
					<l>Ott az megszállván, kis lyukra bezárta legottan</l>
					<l>A vermet gallyal, hantokkal is, és oda sípját</l>
					<l>Úgy helyzette, hogy a lyukat annak szája befogná.</l>
					<l>Tüstént gödrének megterhelt gyomra kiadta</l>
					<l>Hangjai rettenetes zavarát a hangafa sípon.</l>
					<l>Amint a komor éj két fattyja sivalkodik, és bőg,</l>
					<l>Mint fene mérge miatt ordít a tigris, oroszlán,</l>
					<l>Fél, nyöszög a gyengébb, s sas fajozási visítnak,</l>
					<l>Mind egyszerre süvölt, ordít, és nyög föl alunnan,</l>
					<l>És a forgószél erejével zúgva kerengvén</l>
					<l>Még a csillagot is megtáncoltatja, ha nem fut.</l>
					<l>S im mikor a kisded szárnyas csattogva megindúl</l>
					<l>Zengeni, mind hallgat, mind elnémúlva nyugosznak,</l>
					<l>Csak maga bájosan, és tisztán zendül meg az ének</l>
					<l>És a forgószél erejét is megszelidítve,</l>
					<l>Földet, eget, tengert örömámúlatba merít el.</l>
					<l>Lejtve vidáman jő a gyermek, visszaragadja</l>
					<l>Dús hangú sípját, s madarával az égbe hagyítván,</l>
					<l>Teljes kedvében nem tud hova lenni szivével:</l>
					<l>Fut, riadoz, szökdel, s meg-megzendítgeti sípját.</l>
					<l>Ifju madárka repűl könnyű szárnyakkal azonban,</l>
					<l>Hála, öröm hangján zeng a hajnalnak, az estnek</l>
					<l>S ifju virágoknak, szerelemmel repkedik ismét</l>
					<l>A hüvös árnyékban, s víg napjai visszakerülnek.</l>
					<l>A vad csorda pedig fiait keseredve nyomozván,</l>
					<l>Gyilkos erőszakkal kél völgyeken, ormokon erdőn,</l>
					<l>És az egész szigetet hangos robogása betölti.</l>
					<l>Harc zajog a földön, harc a levegőben, erősek,</l>
					<l>Gyengék közt egyaránt, s feddőleg néz le az isten.</l>
					<l>A vadak a vermet, fiaik hangjára sietvén,</l>
					<l>Fölverik, és kiki fajzatival megtölti tanyáját.</l>
					<l>Majd az erősebbek, dühöket fene méreg emelvén</l>
					<l>Borzasan és sanyarún a gyermeket ölni rohannak.</l>
					<l>Az pedig ül, s a bájsípot megzengeti köztök.</l>
					<l>S ím mi csodát támaszt! sürüen csapatozva sietnek,</l>
					<l>Bátrak, félénkek, repülők, és földiek össze</l>
					<l>S körbe sodortatván a forgószél erejével,</l>
					<l>Megrohanása helyett, dölyfös kényére kerengnek;</l>
					<l>Lejt az erős tigris, méreggel lejt az oroszlán,</l>
					<l>Rázza fejét iszonyún, iszonyúan rázza sörényét,</l>
					<l>S keble tüzét égő tőrként hordozza szemében.</l>
					<l>Lejt a vad kuvasz, a sírok bontója setéten</l>
					<l>Járja kerengőjét, könnyen szökdelve fölöttük</l>
					<l>Lejteget a párduc, s agyarogva vonítja bajúszát.</l>
					<l>A szörnyű kígyó, csörgését megszaporítván</l>
					<l>Forgó társai közt testét karikába csavarja.</l>
					<l>Köztük erőtelenűl a kis sereg, ürge, s egérség,</l>
					<l>A nyavalyás nyúllal majd félig halva forognak,</l>
					<l>Aprózzák, törik a táncot, most lábra kel itt egy,</l>
					<l>Majd egy más esik el, s estében is egyre kereng, mind</l>
					<l>Részegek a síptól, a sípnak forgatagától.</l>
					<l>A lassú csiga is, mely gyöngyét kérni kimászott</l>
					<l>Társaival, nyomorúlt, a síp sodrába kapatván</l>
					<l>Kénytelen új füveken cifrábban mászni meg útját.</l>
					<l>Szinte az a játék tünik a levegőben is: egymást</l>
					<l>Kergetik a madarak, gonosz ölyv, vad héja, galambok,</l>
					<l>Darvak, apró csízek mind egy karikába sodorva</l>
					<l>Forganak: a haragos sas leng feketedve fölöttük</l>
					<l>S gyáva kerengését felhőkbe takarni sietvén</l>
					<l>Szárnya serény vágásaitól sebesedve nyög a szél.</l>
					<l>A síp hangja sötét földnek kebelébe is elhat,</l>
					<l>Onnan egy-egy halmot zajosan fölvetve fejével.</l>
					<l>A síp hangja után két ördög tör ki, egész rút</l>
					<l>Szörnyűségében. Megeresztett madzagok ágán</l>
					<l>Hord az egyik száraz derekához övezve tizenkét</l>
					<l>Kormos ikert, a legvásottabb kölykeket; és lejt,</l>
					<l>S mindazok éktelenűl lejtnek marakodva körében.</l>
					<l>A másik maga jő bűnnel hízlalva, kövéren,</l>
					<l>S termetesen: Négy árnyékot vet teste, világnak</l>
					<l>Négy tájéka felé, ártalmast, s lélekijesztőt,</l>
					<l>Melytől a forrás fenekéig apadva kiszárad</l>
					<l>S szerte tavasz hímzette mezők nyomorúltan elégnek.</l>
					<l>Lejt ez is, és a fényt irtózván, szinte lyukat néz</l>
					<l>A föld kérgibe, úgy oda van nézése szegezve.</l>
					<l>És ebben lele kedvet, ezek látása voná a</l>
					<l>Gyermeket: Ő ragyogó díszében halmokon ülvén</l>
					<l>Nézte, miként a tarka sereg sípjának utána</l>
					<l>Járta kerengőjét, most lassan, majd sebesebben.</l>
					<l>Félre nem is nézett. Ott egy kis lánynak alakja</l>
					<l>Lenge szelíden elő. Mikor a vak sziklatorokból</l>
					<l>Megmenekedve szabad szárnyakkal evez vala égnek</l>
					<l>A kis tarka madár, első öröméneke szülte</l>
					<l>Akkor ez édes lányt, a légnek tiszta fölében,</l>
					<l>És szellők nevelék füveken ringatva, s virágok</l>
					<l>Bíborain. Gyengéd tagait betakarni leszállt a</l>
					<l>Csillagos esthajnal, s szűz harmat téjjel itatta;</l>
					<l>Lelke pedig fény volt, az örök fény tiszta sugára.</l>
					<l>E kisded remekét ég és föld látta foganni</l>
					<l>S csendesen állta körűl; maga a napok istene hozzá</l>
					<l>Adta mosolygását, hogy kezdene szíve dobogni,</l>
					<l>S a szív, bánatok és örömök forrása, megindúlt.</l>
					<l>Volt foganásakor a levegőnek méhe fehér köd,</l>
					<l>Melyből ő mint lágy kikelet rózsája feselvén</l>
					<l>Kellemes álomként képessé kezde simulni;</l>
					<l>Végre fehér köde változván tündéri ruhává,</l>
					<l>Lány kele lassan elő, a legszebb testi valóság.</l>
					<l>Lábai mint az öröm zengése, lebegve röpülvén,</l>
					<l>Teste kicsiny súlyát hordozták mennyei bájjal;</l>
					<l>Arca mosolygás volt, szeme pillantása virág, kék</l>
					<l>Parti virág, melyből mikor éjet kerget el a nap,</l>
					<l>Ifju sugárival a leggyöngyebb harmatot issza.</l>
					<l>S ezt a sípba fuvó gyermek nem látta. Kifáradt,</l>
					<l>S halmának döntötte magát. Harsanva kifordúlt</l>
					<l>A síp markából: szemeit betakarta az álom.</l>
					<l>Tüstént a két bűn földnek gyomrába lesűlyedt;</l>
					<l>Örvendvén, noha bágyadtan, fészkeikbe siettek</l>
					<l>A madarak, barlangba vadak, s hűs berki tanyákba.</l>
					<l>Összezavart csontaik épűlete szinte kocogván,</l>
					<l>Vert hadként mentek sántító hosszu seregben.</l>
					<l>A kis lányka pedig végiglejtette letarlott</l>
					<l>Síkját a rétnek s eltűnt a déli ligetben.</l>
					<l>Tiszta nyomán füvek, és sok színnel büszke virágok</l>
					<l>Hamvaikból gyönyörű lábát csókolni kikeltek</l>
					<l>És az elégett föld tavasz ékét vette föl újra.</l>
					<l>Még a gyermek azontúl is sokat űzte csodáit</l>
					<l>S napról napra vadabb szivüvé lön vad gyönyöreiben;</l>
					<l>Sípja csapás lett a szigeten, maga rettenet, és gyász:</l>
					<l>Minden rendü lakók iszonyodva futottak előtte;</l>
					<l>Bujt a csillag is, és gyász ködbe takarta világát.</l>
					<l>Egykoron ismét így gyötrötte az állatok éltét,</l>
					<l>Jobbról gyenge nyögés jött szellő szárnyon azonban,</l>
					<l>S bája hatalmától megcsendűlt lelke harangja.</l>
					<l>Arra tekintett, és látá a lányka lebegtét.</l>
					<l>Ajkai közt a hang bámultan elálla, rekedve</l>
					<l>Megnémúlt a síp, maga, mint ki az álom után néz,</l>
					<l>Néze merőn, s feledett mindent, ébredni csak akkor</l>
					<l>Kezdve, midőn a lány eltünt a déli ligetben.</l>
					<l>Mily igen édes volt első látása, mi hévvel</l>
					<l>Vágya, kiterjesztvén kezeit, szót váltani tőle,</l>
					<l>Testvér kellemein tova is bámulni! de ez ment,</l>
					<l>És a gyermek előtt az egész természet üres lön.</l>
					<l>Újra sipot fútt, és a lányka is újra előtünt,</l>
					<l>Nem maga, föltünt mind a sípnak szörnyetegeivel,</l>
					<l>S rettege a gyermek, lánykáját féltve dühöktől.</l>
					<l>És az ezer hangú síp megnémúla, fuvóját</l>
					<l>Elhagyták az előbbi gyönyör, s jó kedve csalárdúl.</l>
					<l>Nem vadakat keresett többé; de kiváncsi haraggal</l>
					<l>Bolyga mezőn, avaron, s a lánynak leste suhantát.</l>
					<l>Többször is így szigetét bujdosva bejárta, ohajtván</l>
					<l>A kedves tüneményt, de nem azt, hanem életemésztő</l>
					<l>Bús sírnak fenekén, rosz ebédnél lelte Halálfit,</l>
					<l>Mely őt, fusson bár, valahára eléri bizonnyal.</l>
					<l>Mint a többi Halál, országos népek ölői,</l>
					<l>Száguldozva kimentek a nagy messze világra</l>
					<l>S ezt hagyták egyedűl, hogy az egynek lenne halála.</l>
					<l>Ült pedig anyja setét fészkén a sárga Halálfi,</l>
					<l>Némán, és siketen. Némán, hogy meg ne beszélje</l>
					<l>Senkinek is végét, siketen, hogy sírni ne hallja</l>
					<l>A nyavalyák fiait, s ha dicsőt kell rontani, meg ne</l>
					<l>Lágyuljon végén, bár nemzet epedne is érte.</l>
					<l>Pisla világ bolygott szeme mély üregében! erőtlen</l>
					<l>Csontai zörgöttek lélekborzasztva, ha mozdúlt,</l>
					<l>S gyászos enyészet volt vállára kerítve palástúl.</l>
					<l>Szája kajánságtól vala halványkékre beszegve,</l>
					<l>És csak alig takará sorait gyér barna fogának.</l>
					<l>Termete váz, szive kő, horgas keze fojtani termett.</l>
					<l>Most is játékból abban gyakorolta hatalmát;</l>
					<l>Fojtogatá még a levegőt is, s lábhegyen állván,</l>
					<l>Mint a vízbe haló, sápadtan kapkoda szerte.</l>
					<l>Puszta vidékénél nem látszik semmi is élő.</l>
					<l>Ami teremne talán, fojtó párája elölné:</l>
					<l>Csak bürök, és keserű mérgek növevényi tenyésznek,</l>
					<l>S köztök az éhes pók feketén és dongva csapongó</l>
					<l>Légynek, az eltévedt szunyognak fonja veszélyét.</l>
					<l>Legtova fenn bagoly áll, éjfélt öltözve magára</l>
					<l>S durva jövendőjét tompúlt huhogása jelentvén,</l>
					<l>Agg denevérek közt örvend a síri homálynak.</l>
					<l>Fegyverek is vannak nagy számmal rejtve körében,</l>
					<l>S mindenféle segéd, rövid élet vesztegetői,</l>
					<l>Mint ugyanannyi gyilok fetrengnek az ifjukor első</l>
					<l>Vétkei bokrosodó nyavalyákkal rakva: továbbá</l>
					<l>A rút tobzódás álomtól gyakran elorzott</l>
					<l>Éjei állnak mind rontó fegyverre lapítva.</l>
					<l>A sorsnak sujtó buzogánya is itt van, epével</l>
					<l>Nagy sebek, és kínok vagynak gombjára beírva;</l>
					<l>Lángsas az éh; a szomj égő vérkeblü oroszlán.</l>
					<l>Maszlagi a bűnnek, s az irígység mérge, kigyóként</l>
					<l>Mardokló szégyen, s a késő bánat epéje,</l>
					<l>Gyötrelmek, haragok mindannyi segédi Halálnak</l>
					<l>S szörnyetegek képét viselik mellette ijesztőn.</l>
					<l>A bús emlekezet szárnyas nyíl, melyet az elmúlt</l>
					<l>Boldog idők szaladó pártusként visszalövelnek.</l>
					<l>A komoly elmetörés kedves kín kardja, setétlő</l>
					<l>Éles acél a vak kétségbeesés, lobogó tőr</l>
					<l>A féltő szerelem: éget ha öl, ég ha nem ölhet.</l>
					<l>S életek és örömek hervadnak szörnyü tüzétől.</l>
					<l>Nyílt verem a vénség, bizonyos benyeléssel ijesztget.</l>
					<l>Mindez együtt, ha kikel fogyató pártjára Halálnak,</l>
					<l>Hol van az, aki setét gödrébe ne dőljön előtte?</l>
					<l>Eldől! el! bár a nagy eget verdesse fejével</l>
					<l>S lába nehézségét poklok mélységei nyögjék.</l>
					<l>A gyermek mikor ezt látá, elfagytak agyában</l>
					<l>Minden gondolatok, kebelét megcsapta hidegség,</l>
					<l>Lélekzése fogyott. A sír szélére legottan</l>
					<l>Visszaszökék s szabadabb levegőből néze le hozzá.</l>
					<l>Látta, midőn az fegyvereit ragadozta soronként</l>
					<l>S még nem igen bírván, agyarogva hogy álla közöttök.</l>
					<l>Éhes lőn azalatt, lebukott térdére, s marokkal</l>
					<l>Ette föl a sanyarú földet, nagy bőven evett föl,</l>
					<l>Mintha magát avval mélyebben elásni kivánná.</l>
					<l>A gyermek pedig elmene és hol sűrü szövéssel</l>
					<l>Fákra fut a juhszalag, lógó fürteikbe fonódván,</l>
					<l>Hajlékony kötelet készíte ügyes keze abból.</l>
					<l>Most nekibátorodott, s ellenségére lesujtá</l>
					<l>A súlyos buzogányt; szédülve ledőlt ez azonnal</l>
					<l>S hosszan, erő nélkül leterült a síri magányban.</l>
					<l>Akkor alá ugrott győzője, nyakába vetette</l>
					<l>Nyers ihszalag kötelét, kihuzá a hurkon az ürből</l>
					<l>S vitte tanyája felé. Megszűnt szédűlni azonban</l>
					<l>S ellenkezni akart a sírfi; de kötve nyakánál</l>
					<l>Fogva huzá őt a gyermek, nem tudva kegyelmet.</l>
					<l>Nem maga jött pedig, útja felén egy anyátlan oroszlán</l>
					<l>Látva dicsőségét, leve kísérője nyomának,</l>
					<l>És a nem siető rabnak mardosta bokáit.</l>
					<l>Mely jól jött, mi kivánt történet az ormok urának!</l>
					<l>Egy kedves helye volt: halom, álmai halma gyakortább</l>
					<l>A csend éjjelein. Maga állt az róna mezőben</l>
					<l>Villámtól menten, s zivatartól meg nem üvöltve.</l>
					<l>Fennyen emelkedvén egy idős tölgy déli tövében,</l>
					<l>Domboru zöld tetejét futamó árnyékival őrzé.</l>
					<l>Itt az örök tenger moraját, harsogva leomló</l>
					<l>Hegyvizeket kellő vegyületben hallani. Távol</l>
					<l>Látszanak innen azok, s a szem játékai rajtok.</l>
					<l>A patak is, mely nem tova fut, csörgése zajával</l>
					<l>Lombsuhogásba hal el, s tündér álomra vet ágyat.</l>
					<l>Dél vala, s a gyermek fáradtan jött ide most is</l>
					<l>Új két társaival. Veszedelmes rabja fatőhöz</l>
					<l>Kötve alant állott, maga fenn ült, s a kis oroszlánt</l>
					<l>Könnyü szelídséggel simogatván csalta magához,</l>
					<l>És aludott, lankadt testét hamar érte nyugalma,</l>
					<l>S ezt hamar érte csapás. Minek alszod el a napot? Így szólt</l>
					<l>A komor éj, s felhozta setét országa hatalmát</l>
					<l>Küzdeni a nappal. Minek alszod el a delet? Így szólt</l>
					<l>A dühödő éhség. Hova léssz munkátlan eszeddel?</l>
					<l>Szólt a fergeteg és elment harsogva fölötte.</l>
					<l>Háromszor dördűlt, s föl nem kelthette az ég is.</l>
					<l>Csend lön azonközben, s a gyermek aludta veszélyét.</l>
					<l>Hév szellő jöve távolból, s egy hű szeretőnek</l>
					<l>Hordta sohajtását. Fáradtan elére az egykor</l>
					<l>Szépéhez; de hideg kebelétől visszaveretvén</l>
					<l>A nagy tengereken bujdosva kereste halálát;</l>
					<l>Most ide lengedezett, s szomorún a síphoz ütődvén,</l>
					<l>Annak torkolatán elhalt a gyenge sohajtás.</l>
					<l>Tüstént megcsendűlt a síp, nem gyilkos erővel.</l>
					<l>Lassudan és gyengén csendűle meg a szerelemnek</l>
					<l>Lágy epedéseivel híván a gyenge leánykát.</l>
					<l>S eljöve az mosolyogva, nem is kísérve vadaktól,</l>
					<l>Szép maga jött el most: de Halál karjába kerűlvén,</l>
					<l>A dombnál ragyogó lelkét odavesztve rogyott le.</l>
					<l>Őt a durva Halálfi midőn rontotta, kegyetlen</l>
					<l>Kő szive megmozdúlt hangos kopogásra, mosolyga,</l>
					<l>Mint lehetett, s lelkét nagy örömmel nézte kezében,</l>
					<l>S nézte szelíd álmát, mert csak szendergeni látszott,</l>
					<l>Még csak alig szünvén pihegő kebelének ütése.</l>
					<l>Kellemesen nyugodott mint egy kis habhalom, elmúlt</l>
					<l>Fergetegek partján, meg sem ringatva szelektől.</l>
					<l>A kis oroszlán ezt békén nem nézte: hatalmas</l>
					<l>Ordítással ütött a sírok gyilkos urára,</l>
					<l>S fojtogató kezeit szilajon kapkodta fogával.</l>
					<l>Ébrede a gyermek. S így tűnt a lányka szemébe.</l>
					<l>Ott termett, kezeit rokonúl illette kezével</l>
					<l>S monda szelíden: „kelj, ébredj szavaimra leányka.</l>
					<l>Én vagyok itt, s édes húgomnak mondalak, ébredj.”</l>
					<l>Nem kele az. Sípját rendíté, hasztalan azt is,</l>
					<l>Szörnyei föltüntek, de nem a kis lányka: Halálfit</l>
					<l>Kérte utóbb siketen s némán és visszatolólag</l>
					<l>Álla az a ragyogó lelket markába szorítván.</l>
					<l>S ríva nehéz szemmel nézett rá a fi-oroszlán.</l>
					<l>Akkoron a gyermek gyilkos rabjára rohanva</l>
					<l>Harcot kezd vala, és harcolt vele három egész nap.</l>
					<l>Rettenetes kopogás hallott a domb tetejéről,</l>
					<l>Amint a csontváz tetemét buzogánnyal ütötte</l>
					<l>Szüntelenül, s az mégsem akart engedni; de végre</l>
					<l>Összerogyott rosz csontaival; a gyermek erőt vőn,</l>
					<l>Elragadá vad körme közűl a mennyei lelket,</l>
					<l>És megadá ismét a lánynak, epedve, ohajtva</l>
					<l>Lesvén szemeivel, mint fog megnyílni az élet,</l>
					<l>S nem lese hasztalan: a kis egek megnyíltak előtte.</l>
					<l>Nem sok idő haladott, testvérek lettek, enyelgők,</l>
					<l>S kedvesek egymásnak. Folyamoknál játszva elülvén,</l>
					<l>Gyakran együtt versent suttogtak az esti szelekkel,</l>
					<l>S a sudamó halakat lesték kis tüskehorogra;</l>
					<l>Vagy madarat szedtek, vagy együtt telepedve virágos</l>
					<l>Pázsiton a fejeikre hajolt fa gyümölcseit ették.</l>
					<l>A tengerhez együtt jártak, szedegetni csigákat,</l>
					<l>Vissza együtt tértek bércekre, fenyérre, ligetre;</l>
					<l>Nem feledék az erős istent: leborúlva imádták</l>
					<l>Nap keletén, és nap nyugotán, s a fergetegekben,</l>
					<l>És az erős isten kegyesen nézett le reájok,</l>
					<l>És szúnyadni hagyá őket, szúnyadni az érést,</l>
					<l>Hogy mig az ifjúság zsendítő napja derűlne,</l>
					<l>Gyermeki szíveiket kora gond ne gyötörje s tilos vágy.</l>
					<l>Nyugszanak. Arcaikon boldogság álmai tűnnek</l>
					<l>Szűz ragyogásban elő, nem háborgatja szerelmek</l>
					<l>Ostroma szíveiket, nem sejtenek átkot az élet</l>
					<l>Gondjaiból; az ohajtások, s a csalfa remények</l>
					<l>Kinjai, és ezer indulatok hada, mint ugyanannyi</l>
					<l>Fergetegek mélyen kebeleikbe temetve nyugosznak,</l>
					<l>S boldog időtlenség árnyéka borítja be őket.</l>
					<l>Mennyi zavar, mi veszély, ha csatára kiszállanak egykor,</l>
					<l>Majd ha setét örvényi közé iszonyodva tekint le</l>
					<l>A szív, s a sebes ész szárnyát felhőknek ereszti</l>
					<l>És mikor azt mélység nyeli, ezt szédíti magasság,</l>
					<l>Hol vegyen akkor erőt, hol irányt, s hova vész el az élet,</l>
					<l>Azt a szendergő gyermek nem tudja, nem űzi.</l>
					<l>Még az örök sors is, mikoron pusztítani eljő,</l>
					<l>Mennydörgő kerekét gyengén jártatja fölöttük.</l>
					<l>Ártatlanságnak kora, kedves vagy te, virágos</l>
					<l>Fához az áldásnak völgyében, vagy te hasonló:</l>
					<l>Azt sürüen koszorúzva fedik teli gyenge növések,</l>
					<l>Díszes az és látása remény a völgyek urának,</l>
					<l>A jövevénynek öröm; de korán megrázza magát a</l>
					<l>Szél zivatarjaiban, s a vész elhordja virágit.</l>
				</lg>
				<p>Második ének</p>
				<lg>
					<l>„Vége nyugalmadnak! kelj, kelj föl az álom öléből,</l>
					<l>Szúnyadozó gyermek! »Hadadúr és Szűdeli«, kelj föl,</l>
					<l>Láss ragyogó napot és indúlj sorsodnak elébe.”</l>
					<l>Hangzik az ég, és e szavakat harsogja magából.</l>
					<l>Akik imént a gyermeki kort láttátok enyelgő</l>
					<l>Kéje lefolytában, halljátok az ifju napoknak</l>
					<l>Tetteit is: kik előbb név nélkül játsztanak, itt már</l>
					<l>Rettentő Hadadúr, és bájos Szűdeli lesznek.</l>
					<l>„Ah föl az álomból szendergő lányka! ki hagyna</l>
					<l>Tégedet, ily gyönyörűt, álomba temetve tovább is?</l>
					<l>Föl te szelíd alak, ég és föld nem hagynak alunni;</l>
					<l>Föl te dicső gyermek, Hadadúr, föl Szűdeli. Elfut</l>
					<l>Rajtatok a sebes év szárnyas nyila, keljetek immár.”</l>
					<l>És kel az ifju: sugár termettel szép jegenyére,</l>
					<l>Válla hatalmával vas erű sziklára hasonló,</l>
					<l>Melyen, mint eredő lombok, bomlottan inogván,</l>
					<l>Hosszu setét fürtök vergődnek játszi fodorral.</l>
					<l>Bátorság magasítja fejét, magasítja virító</l>
					<l>Arca vidámságát, az ver kebelére, szemébe</l>
					<l>Az teszi villámát, s erejével párosodottan</l>
					<l>A viadalmak mennyköveit készíti kezébe.</l>
					<l>Kél a szűz, mi nem úgy, mint volt álmának előtte!</l>
					<l>Kél vállán habozó aranyával sárga hajának</l>
					<l>Gazdagon, és fényben szép arca sugárai által.</l>
					<l>A gyermekkor szúnyadozó sok bája fölébredt</l>
					<l>Termete nagyságán, hódító szikra világit</l>
					<l>Kék szeme mennyeiből; csókok rózsái feselnek</l>
					<l>Ajkain, a gyönyörök két kisded halmait, édes</l>
					<l>Forrású kebelét lassud pihegése dagasztja.</l>
					<l>A két gyermek imígy egy ujabb kor hajnala keltén</l>
					<l>Egymással szives ellenben serdűlve fölébred,</l>
					<l>Egy tüzes ifju, s egy, a kegyes ég adománya, szelíd lány:</l>
					<l>Ott az erő szépség, itt szépség lészen erővé.</l>
					<l>Félve találkoznak szemeik; döbbenve lehajtja</l>
					<l>A szép lányka fejét, s lelkén áradva csapongó</l>
					<l>Önnön gondolatait nem tudja, nem érti; de retteg,</l>
					<l>Édes baj kezd víni szivén, kezd víni nyugalmán.</l>
					<l>Már egymást a két szem egyült sugarakban ölelvén</l>
					<l>Kezdi szövetségét, majd a szív néma határit</l>
					<l>Megszegi reptével, s belső palotáiba hatván,</l>
					<l>Kedves ajándékul egy képet fest le azokban,</l>
					<l>S a szerelem titkos betüit lángolva leírja.</l>
					<l>Ég az erős ifjú, s így szól mély hangu szavakkal:</l>
					<l>„Ah ne temesd szemeidnek egét a földbe leányka,</l>
					<l>El ne temess oda engemet is, vagy kedves-e a föld</l>
					<l>Annyira, hogy nem mást, csak azonnak nézd feketéjét?</l>
					<l>Ím föld és tenger díszét fölvette az éggel</l>
					<l>S én ezeket mind nem kívánom nézni, ha látlak.</l>
					<l>Húgom-e még, ah, vagy mennyszülte lányka, ki vagy te,</l>
					<l>Hogy rád kell függnöm szemeimmel, ohajtva keresnem</l>
					<l>E szemet és arcot, s ez ajaknak hajnali nyiltát?”</l>
					<l>Karjait egyszersmind a szűznek elébe kitárván,</l>
					<l>Mint özön a földet, készült foglalni ölébe.</l>
					<l>Ott a fejledező lánynak szeme rajt’ megakadván</l>
					<l>Elvesze bájain, a tüzes arcok déli világán,</l>
					<l>Nem tuda ellenkezni tovább, odahagyta magát az</l>
					<l>Ifjunak, és ajakán a csók csattanva repült el. -</l>
					<l>Rá csattant tüstént tiltó hatalommal az ég is;</l>
					<l>S köztök az ősz tengert mélyen mordulva föladván,</l>
					<l>Bércei fellegütő tetejétől sziklatövéig</l>
					<l>Megnyílt a sziget, és egymástól válva levének.</l>
					<l>Szinte pirúl még ajkaikon lángjával az első</l>
					<l>Csók, terjesztve maradt kezeik majd érhetik egymást,</l>
					<l>Lábok előtt iszonyú mélység nyildoklik azonban,</l>
					<l>S ott hol az édes öröm napját élné le szerelmök,</l>
					<l>A hideg éjszaknak rohan el fagyvérü lakója</l>
					<l>S régi, szakállos szörnyetegek verekednek az árban:</l>
					<l>„Szűdeli és Hadadúr, tova innen tűrni, remélni.”</l>
					<l>Hallják, s távoznak; mert távozik a hasadott föld,</l>
					<l>A becsapó folyamot tengerré téve közöttök.</l>
					<l>Még csak az egy szemnek, mely égből vette sugárit,</l>
					<l>Áll szabad úta, keserves az is, s van telve könnyekkel,</l>
					<l>Rajta sötéten, alélt lelkök bús éje borongván.</l>
					<l>„Szűdeli, látlak-e még?” „Hadadúr megjősz-e te hozzám?”</l>
					<l>Így váltják egymást szavaik, távoznak azonban</l>
					<l>A szomorú partok, mint két testvéri hajónak</l>
					<l>Párja, kit a szélvész egymástól messze szakasztván,</l>
					<l>Erre egyét, mását tova hajtja dühödt erejével.</l>
					<l>Úgy válának ezek, nyugatot közelítve az ifjú,</l>
					<l>A szűz támadatot, mint két fejedelmi szoborkép</l>
					<l>Állván a parton, s egymásra hiába sohajtván.</l>
					<l>De Hadadúr többé nem tűri nyugalmasan; átok</l>
					<l>Kelt ajakán, az eget, s földet vádolta, s imígy szólt:</l>
					<l>„Ég! te kegyetlen vagy, s nincs jóság csillagaid közt,</l>
					<l>Föld! te hitetlen vagy, töredékeny portetem, és én</l>
					<l>Mely hitvány! hogy ezen nyomorékot látni kijöttem.</l>
					<l>Látni! Holott vakon, és siketen, mint erdei törzsök,</l>
					<l>Mint darabos kőszirt, nyughattam volna hegyekben.</l>
					<l>Mért vagyok én itt, e zűr-mindet látni, vagy aki</l>
					<l>Fölhíttál, mikoron nem voltam, mért fadarabbá,</l>
					<l>Mért darabos kővé nem hagytál lennem, alattam</l>
					<l>Akkoron a földnek mondhattad volna: repedj meg,</l>
					<l>S a lobogó villám magas országának: omolj rá;</l>
					<l>A kő szózatidon porrá töredezve sem aggna.</l>
					<l>Vagy ha vagyok látó, szemeimnek elébe miért nem</l>
					<l>Undokot állítál, melytől borzadjon az élet,</l>
					<l>Mért nem szörnyeteget, melyet rázkódva kerűljek?</l>
					<l>Nem! legszebb remekét küldé le: szemébe tekintvén</l>
					<l>Lelkemet ott vesztém, ez ölemben zártam el őtet</l>
					<l>S érzettem gyönyörét, hogy most elhagyjam örökre!</l>
					<l>Nincsen erőm, hogy tengeren által elússzam utána,</l>
					<l>Nincs suhogó szárnyam hozzája repülni: előttem</l>
					<l>A nagy özönt, sok idomtalanok hasogatva bejárják;</l>
					<l>Jő, megy az égi madár, magam attól, aki teremtett,</l>
					<l>Egy nyomorú szárnyat nem tudtam nyerni segédűl.</l>
					<l>Hah, ti, kik ordíttok, szélvészek, imádjatok értem,</l>
					<l>S te könyörögj, villám, hogy rontson el általatok, mert</l>
					<l>Én e kínaimért többé nem imádhatom őtet;</l>
					<l>Testvérként ölelem meg ez útált földet előtte,</l>
					<l>S lássa dicsőségét! - féregként porba vegyűlök.”</l>
					<l>Így elveszve, szilaj fájdalma hevében az ifjú</l>
					<l>Földre terűlt, mikor a lányt már nem is érte szemével</l>
					<l>S várta setét porban, hogy villám, fergeteg üsse.</l>
					<l>És üte a villám, dühödött a fergeteg: őtet</l>
					<l>Nem bánták; ingó szigetével partra vetették,</l>
					<l>Puszta kietlenség fogadá ott, sárga fövenynek</l>
					<l>Tengere, hol foganat nélkül vetnéd el az élet</l>
					<l>Magva javát, hol egész ország fonnyadna füvestűl</l>
					<l>S rengeteg erdőstűl. Állat nem lakhatik ottan,</l>
					<l>Nincs forrás, melyhez szomját enyhíteni jőne;</l>
					<l>Csak maga áll a nagy sivatag, sivataggal övezve</l>
					<l>Hosszan, s végtelenűl, mely néha viharra fölülvén,</l>
					<l>Bujdosik ég s föld közt, hegyet alkot, völgyeket eltölt</l>
					<l>S roppant nagy seregek temetőjét hordja magával</l>
					<l>És ha leszálla, halál csendével nyugszik el újra,</l>
					<l>S hév napjain szél sem lebbenti meg árva határit.</l>
					<l>Erre midőn Hadadúr kínjától hajtva kilépne,</l>
					<l>Nagy nehezen húzá tántorgó lábai terhét</l>
					<l>S melyet rá isten küldött, órjási doronggal</l>
					<l>Fegyveres árnyékát borzadva kerülte hiába.</l>
					<l>Szint’ ekkor csendes partját a lány is elérte,</l>
					<l>Köny mosván arcait, kebelét fájdalmak emelvén,</l>
					<l>Átok ugyan soha nem; de panasz hangzott ki szivéből</l>
					<l>Bús, egeket vívó hangján a vesztes örömnek.</l>
					<l>Mint meghajtja fejét zivatarban gyenge virágszál,</l>
					<l>Szűdeli úgy hajtá le fejét búvában az ormon,</l>
					<l>Szép hosszú hajait ragadóban hagyva szeleknek.</l>
					<l>Őt pedig a tenger nem bántá fergetegekkel:</l>
					<l>Lengve fuvalmával kísérte keletszaki parthoz,</l>
					<l>Csillapodó hátán szigetét hordozva szelíden.</l>
					<l>Ott az emelt parton ligetek mosolyogtak elébe,</l>
					<l>Hangosak, és zengők patakoktól, s lombi madártól</l>
					<l>S csak neki látszólag, látatlan alakban egyebnek,</l>
					<l>Kisded tündérek fogadák repdesve, futosva.</l>
					<l>Kisdeden oly gyönyörük, mint egy szép szűzi mosolygás.</l>
					<l>Szűdelit ők lágy karjaikon partjára vezették.</l>
					<l>Hol mikor az mégis bú andalodásba merűlten</l>
					<l>Mind csak az eltüntért tengerre sohajtana vissza,</l>
					<l>Szerte világ minden részére oszoltanak ők el</l>
					<l>S annak kincseiből lakot állítottak előtte.</l>
					<l>Mintha fuvott habból nőtt volna ki, gyenge fehéren</l>
					<l>Úgy kele a szép lak lépcsőkkel övezve körösleg,</l>
					<l>S barna fenyűk magas árnyaiból kitekintve helyenként.</l>
					<l>Fenn aranyos tetején gyöngyöt hintett el egy isten,</l>
					<l>S vissza szegényűl tért a nagy tengernek ölébe.</l>
					<l>Oszlopok őrzötték tágas folyosóit, azokból</l>
					<l>Nyiltanak a teremek, hol az élet négy kora, jó és</l>
					<l>Bal folyamatjában, harcban, s nyugodalma ezernyi</l>
					<l>Képeiben híven volt festve hatalmas ecsettel;</l>
					<l>Mindezek egy belső teremen végződtek el: annak</l>
					<l>Nyílt tetejét maga födte az ég szép csillagi fénnyel</l>
					<l>S délben egy árnyat adó tündér őrzötte nap ellen.</l>
					<l>Ottan az álmadozó szűznek vala nyúghelye, melybe</l>
					<l>Tiltva van a látás, más lábnak nincs szabad útja;</l>
					<l>Mert szent titka fölött őrt áll a tiszta szemérem.</l>
					<l>Ott hüvös esteken őt édes kín álma borítván,</l>
					<l>Pirholagos selyemágy dagadó hullámi fogadták.</l>
					<l>Így van ez itt; de ki bolyg ott a pusztában epedten,</l>
					<l>És sanyarú gonddal? Hadadúr az, kit vadan ingó</l>
					<l>Hosszu dorongjával követ a kísértetes árnyék.</l>
					<l>Mostan eláll, s árnyát maga így szólítja boszúsan:</l>
					<l>„Vessz el erőtlen kép, mit akarsz te nyomomban? utánam</l>
					<l>Csúfságnak mit ügetsz mindenha? oszolj tova innen</l>
					<l>És az utált tenger közepén sűlyedj le fenékig.</l>
					<l>Vagy rémíteni jősz? Hah, akkor mondd meg uradnak,</l>
					<l>Aki reám küldött, hogy nincs félelme szivemnek</l>
					<l>És ha pokol küldött, mondd meg neki, jőjön egészen,</l>
					<l>Mert így szégyent vall, s kacajomtól megreped a föld.</l>
					<l>De ha nem az küldött, nyomorúlt, térj vissza egedbe;</l>
					<l>Állj meg az isten előtt, s nap, hold meghallja, ha mondod:</l>
					<l>»Hogy Hadadúr nem fél sem egétől, sem pokolától.«„</l>
					<l>Ezt csak alig végzé, villám jöve sebten az égből.</l>
					<l>S árnyékába csapott, sugván egy szózat utána:</l>
					<l>„Tűrj; de ne zúgj, s fáradva remélj.” Árnyéka legottan</l>
					<l>Földbe merűlt mélyen; de helyette leányka tünék föl,</l>
					<l>Szűdelihez föltüntében termetre hasonló</l>
					<l>S gyors szaladással eredt csábult Hadadúrnak előle.</l>
					<l>Nem haladott tova: barna vihar kergette fövennyel</l>
					<l>És uton érte hamar, még csak szép ujja maradván</l>
					<l>Künn a halmosodó fövenyen, fölnyujtva segédért.</l>
					<l>Azt az utána rohant Hadadúr megkapta s kigyóbőr</l>
					<l>Telte kezét, mikoron fölvonta; kifogytanak immár</l>
					<l>Átkai, nem dühödött; a domb tetejére leűle,</l>
					<l>S tompa nehéz hangon szólt a sivatagba merengvén:</l>
					<l>„Tűrj, és várj! Im várni fogok, míg itten az éhség</l>
					<l>Meg nem emészt, s ha fejemre homokhegy esik le, remélni!”</l>
					<l>S csakhamar őt önnön vágyának elérte csapása.</l>
					<l>A napot érzé már, már érzeni kezdte hatalmát</l>
					<l>Égő szomjának, s dühös éhségének, epedten</l>
					<l>És oda dőlve nehéz pihegéssel déli fövenyben</l>
					<l>Ült az erős ifjú mintegy sírhalma magának.</l>
					<l>S látta Halált, az elestével nagy erőre jutottat</l>
					<l>Állni közel, s iszonyú harcát elkezdeni rajta.</l>
					<l>Éjszárnyon jöve távolból egy nagy sas azonban</l>
					<l>S kis gyermek futa árnyában kergetve lepéit,</l>
					<l>Aki midőn Hadadúr lábához elérne, lihegve</l>
					<l>Öszverogyott, s lepe, s hűs árnyék elenyésztek azonnal.</l>
					<l>De Hadadúr éltét még egyszer ohajtani kezdé,</l>
					<l>Fölkele mint egy váz végső éhsége dühében,</l>
					<l>S ragadozó karját a kis gyermekre kinyujtá.</l>
					<l>Sejté a gyermek, s így szólt két térdre borulva:</l>
					<l>„El ne szakassz, ifjú, ne bocsáss szakadottan anyámhoz,</l>
					<l>Im ha fejem megeszed, majd kérdeni fogja, hová lett,</l>
					<l>Gyermekem, a te fejed, ha bokámat rágod el, egyben</l>
					<l>Kérdeni fogja, ki tett sántává gyermekem? a húst</l>
					<l>Ha leeszed rólam, nem is ösmer rám, de ha mégis</l>
					<l>Oly igen éh vagy, egyik kezemet vedd s vígy el anyámhoz,</l>
					<l>Kérdeni fogja szegény, hova lett, kis gyermekem, a kéz?</l>
					<l>Én pedig így felelek: szépséges anyám te, ne búsulj,</l>
					<l>E kezemet farkas, s nem az ifjú, ette meg, inkább</l>
					<l>Vas kezet adj ezután, azt majd nem fogja megenni.”</l>
					<l>Ezt hallván legelőbb kezdett borzadni magától</l>
					<l>S visszaesett fövenyágya felé, bár éhen, az ifjú</l>
					<l>S szóla: „eredj kis gyermek, anyádnak ölébe; nekem nincs,</l>
					<l>Nincsen anyám, ki ha elmúltam, kérdezze, hová lett?</l>
					<l>Istenem egy volt, most az is elhágy veszni bajomban.”</l>
					<l>Bágyadtan mikor így szólott, zaj támada jobbról,</l>
					<l>Húsfalatot hozván három hollófi repűle,</l>
					<l>Azt beteg anyjokhoz napi táplálatra viendők.</l>
					<l>Most azon ütköztek, ki legyen bevivője, s csatájok</l>
					<l>Közben elejtették Hadadúrnak ölébe az étket.</l>
					<l>Mintha ki verméből, mely sírként nyelte be léptét,</l>
					<l>Kinccsel kelhet elő, nem máskép vette az égből</l>
					<l>E falatot Hadadúr, kegyesebbnek hitte az istent,</l>
					<l>És nem zúga reá. Megevé pedig a levetett húst</l>
					<l>Félig, s még enyhét alig érzé, hogy szomorodtan</l>
					<l>Lábainál látá a gyermeket ülni, könyörgő</l>
					<l>Arccal: az ártatlant szívéből szánta, legottan</l>
					<l>Nyujta falatjából. A gyermek örülve ragadta,</l>
					<l>S a hollófiakat kezdé táplálni, kezében</l>
					<l>Még egy morzsa maradt, azt izmos koncra nevelvén,</l>
					<l>Általadá: beteg anyjokhoz vigye aki legifjabb,</l>
					<l>S mentek azok vidoran szegdelve az égbeli ösvényt.</l>
					<l>Bámulatos szemmel nézett minderre az ifjú</l>
					<l>És gyönyörűséggel; de tovább is térdre borultan</l>
					<l>A jövevény gyermek még így folytatta csodáit:</l>
					<l>Kis poharat mártott a forró déli homokba,</l>
					<l>S azt mikoron kiemelte, hideg gyöngyökre megolvadt</l>
					<l>A homok, és öbölét megtölté harmatitallal.</l>
					<l>Ezt mikor a lakozott ifjú enyhére megitta,</l>
					<l>Elszúnyadt s bajain az ital, s nyomos álom erőt vett.</l>
					<l>Hűs ölelésével fogadá szép hajnala őtet</l>
					<l>S a jövevény napnak, mint kedvest, nyájasan adta.</l>
					<l>Ébredvén maga lőn; de merészen szegte meg útját</l>
					<l>A gyermek nyomain szaporán hagyogatva csapásit.</l>
					<l>Ő mikor így egyedűl a puszta határira törne,</l>
					<l>Fekve sivány porban karjához súlyosodottan</l>
					<l>Mennykövező fegyvert, buzogányát, lelte meg utján.</l>
					<l>Hogy tovament, kardot szemlél villogni, s örömmel</l>
					<l>Szegdeli a levegőt ragyogó élének örülvén.</l>
					<l>Majd egy kürtre botolt, s belefúva hatalmas ajakkal</l>
					<l>A nagy üres pusztát harsány hangjával elönté.</l>
					<l>Mintha setét berkét elhagyja anyányi oroszlán</l>
					<l>És legelőbb szabadába megyen, nem tudja, de érzi</l>
					<l>Ádáz ösztöneit, tör, dúl, rohanással izenvén</l>
					<l>Harcot az erdőnek, s meg-megriadozva szavától</l>
					<l>Harsog egész környék, valamerre lecsörtet utában:</l>
					<l>Úgy Hadadúr önkényt erejétől lelkesedetten</l>
					<l>A dühödő harcnak harc nélkül is érzi haragját,</l>
					<l>És hadaz és kürtöl, fejedelme az árva magánynak.</l>
					<l>Hogy tovamegy, lel aranysisakot domborra kiverve,</l>
					<l>S lel haragos lobogót tetején, egy fekete szárnyat,</l>
					<l>Melyen előbb a legszilajabb kerecsenfi csapongott,</l>
					<l>S a szabad ég mezejét nyugatig hasogatta kelettől.</l>
					<l>Most ide volt a szárny, emez égi vitorla, szegezve,</l>
					<l>Várva, hogy ütközeten, mint hajdan, előre hasítson.</l>
					<l>Nem tova volt a harcruha is, mely tiszta zománcú</l>
					<l>Kékes acélszálból szövetett, és rojtos ezüsttel</l>
					<l>Szegve kevély ragyogást hintett a csorva homokra.</l>
					<l>Már ragyogott Hadadúr ezen öltözetében, örömmel</l>
					<l>Lángítván szemeit, mikor ím a puszta fövenynek</l>
					<l>Vége felől hadi mén jött száguldozva, nyomában</l>
					<l>Hagyván a szeleket, kik előtte süvöltve kelének.</l>
					<l>Hogy közel ért, kis sárga fejét meghajtva viselvén,</l>
					<l>Meg-megrázta nyakán teli fodru sörényei bojtját.</l>
					<l>Nyerge finom csont volt, takarója virágos arannyal,</l>
					<l>Büszke pogány úrnak országló bíbora hajdan;</l>
					<l>S dárda hevert hátán, rettendő dárda körisből,</l>
					<l>Mely tüzes élével, mint ártó üstökös úgy jött</l>
					<l>S a sebet, és viadalmi halált csillogva kereste.</l>
					<l>E mén (Szellő volt) hogy elért Hadadúrhoz, előtte</l>
					<l>Földre borúlt, s készült a hőst hátára fogadni.</l>
					<l>Meglön az és a mén szilajodva repűle urával,</l>
					<l>S vitte setét estig. Már a sivatagnak utóján</l>
					<l>Bokrok tüntek elő, forrás öntözte töveiket,</l>
					<l>S néhol egy árva virág s halovány fű lenge: továbbá</l>
					<l>Dombok emelkedtek, távolb órjási hegyeknek</l>
					<l>Bérce nyomúlt szigorún kéklő ormokkal az éghez.</l>
					<l>Már fenn a magason vadat űző héja kerengett,</l>
					<l>És nyoma látszott a tévelygő vadnak alant is.</l>
					<l>Eljött a vad méh, keresé a puszta virágit,</l>
					<l>S kebleiken kipihenve, dalát dongatta magában.</l>
					<l>Végre füves dombon hat gím jöve sebten elébe</l>
					<l>S éles barna szemét szilajon rávetve, robajjal</l>
					<l>Visszaszökött ismét tápláló rengetegéhez.</l>
					<l>Itt megeredt a ló, s amely folyam árja határúl</l>
					<l>Foly vala, általuszá, s partján megszálla urával.</l>
				</lg>
				<p>1826 közepe körül (?)</p>
			</div>
		</body>
	</text>
</TEI>