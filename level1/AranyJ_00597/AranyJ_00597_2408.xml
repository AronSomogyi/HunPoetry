<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="AranyJ_00597_2408" xml:lang="hu" xmlns="http://www.tei-c.org/ns/1.0" xmlns:tei="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">AZ ELVESZETT ALKOTMÁNY</title>
				<author>
					<persName>
						<surname>Arany</surname>
						<forename>János</forename>
					</persName>
					<date from="1817" to="1882">1817-1882</date>
					<idno type="VIAF">95251869</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Vida</surname>
						<forename>Bence</forename>
					</persName>
					<persName>
						<surname>Bajzát</surname>
						<forename>Tímea</forename>
						<forename>Borbála</forename>
					</persName>
					<persName>
						<surname>Karabulut</surname>
						<forename>Aslihan</forename>
					</persName>
					<persName>
						<surname>Szlávich</surname>
						<forename>Eszter</forename>
					</persName>
					<persName>
						<surname>Timári</surname>
						<forename>Mária</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">3879</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>AZ ELVESZETT ALKOTMÁNY</title>
					<author>
						<persName>
							<surname>Arany</surname>
							<forename>János</forename>
						</persName>
						<idno type="VIAF">95251869</idno>
					</author>
					<relatedItem type="copyText">
						<bibl>
							<title>Arany János összes költeményei</title>
							<date when="1997-11-12"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/00500/00597"/>
							<respStmt>
								<resp>Original Electronic Edition</resp>
								<persName>
									<surname>Drótos</surname>
									<forename>László</forename>
								</persName>
								<persName>
									<surname>Hevele</surname>
									<forename>István</forename>
								</persName>
								<persName>
									<surname>Pétery</surname>
									<forename>Kristóf</forename>
								</persName>
								<persName>
									<surname>Varga</surname>
									<forename>Mónika</forename>
								</persName>
								<persName>
									<surname>Kiss</surname>
									<forename>András</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>AZ ELVESZETT ALKOTMÁNY</head>
				<p>Első ének</p>
				<lg>
					<l>Férfiat énekelek, ki sokat s nagy-messze rikoltott,</l>
					<l>Sőt tett is valamit (kártyára kivált); ki hogy az volt</l>
					<l>Aminek énekelem, tudniillik férfi, mutatja</l>
					<l>Hátramaradt nagy kostöke, karcsú makrapipája,</l>
					<l>Melynek szűk fenekén némán gyászolja halálát</l>
					<l>Már élveztelenűl maradott legutóbbi bagója.</l>
				</lg>
				<lg>
					<l>És mivel érdemlé, hogy hét tömör éneken által</l>
					<l>Emlékét az utókor előtt örökítsed, o Múzsa?</l>
					<l>Nemzeteket gyilkolt? vérben fürödött? vagy erővel</l>
					<l>Foglalt földeket el, mellyek nem voltak övéi?</l>
					<l>Vagy népszinmüvet írt, amelly a nemzeti színen</l>
					<l>Hasra bukott? vagy a tót újságot izélte Pozsonyban?</l>
					<l>Vagy mi világrázó fontos dolgot hoza létre,</l>
					<l>Amely hősi nevét unokáinak adja örökbe?</l>
				</lg>
				<lg>
					<l>Nem tett ílyeneket; nem hódított soha várost,</l>
					<l>Víg eposzát Pesten soha meg nem huszonötölték [124]</l>
					<l>Irni didascaliát[125] még szépapja sem értett,</l>
					<l>Bukfencet sem hányt a pesti „theateren” és nem</l>
					<l>Nyalta le a krétát papucsodról, mennyei Fánni!</l>
					<l>A maradásnak volt ő kortesbajnoka: posvány</l>
					<l>Volt, folyamok szélén, mely nemcsak hogy maga nem folyt,</l>
					<l>Nem, hanem a folyamárt is gátlá gyors haladásban,</l>
					<l>És ez elég érdem, neve hogy felróva maradjon.</l>
				</lg>
				<lg>
					<l>Est vala; szép nyárest: beh kár hogy nem jöve költő,</l>
					<l>(Mert én, alkony után érkezvén, csak tapogattam)</l>
					<l>Bájaiból élvet szívandó. Balga rüpők nép</l>
					<l>Csak hétköznapinak nézé, sőt észre se vette.</l>
					<l>Én sem irom le, mikép csusszant le az ég karimáján</l>
					<l>A felséges nap, mivel ezt már annyi leírta</l>
					<l>(És a nemes lelkű nap tűrt valamennyi leírást),</l>
					<l>Hogy tengerbe vizet, megyegyűlésekbe tüzelni</l>
					<l>Szalmát hordana csak, ki megint e térre vetődnék.</l>
					<l>Annyit azonban egész bizonyossággal merek én is</l>
					<l>Mondani, mert Trattner naptára tanúm e dologban,</l>
					<l>Hogy hét órakor és ötven perckor nyugodott le</l>
					<l>A ragyogó vándor, s akkor tölté ki robotját,</l>
					<l>Mellyel szent Norbert részére adós vala, mint ezt</l>
					<l>Szint’ a naptárból láthatja, ki ért a betűkhöz.</l>
				</lg>
				<lg>
					<l>Est vala hát. A kanász kalibája felé terelé már</l>
					<l>A röfögő tábort, cifra adtázva hol egyik,</l>
					<l>Hol másik karimás orrút, főleg pedig, ősi</l>
					<l>Furcsa szokása szerint, az urát tisztelve szitokkal.</l>
					<l>Jámbor földmüvelők, honi kátyúkban felakadván,</l>
					<l>Marhabaráti doronggal üték a bünös lovat ökröt,</l>
					<l>Emlegeték Istent, Krisztust, a szenteket olykor:</l>
					<l>Híva segédekül-é, vagy egyébért, hallgat az írás.</l>
				</lg>
				<lg>
					<l>Ott egy öreg jobbágy ballag haza úri dologról,</l>
					<l>Évei számát s a törvény-tiltotta botokbúl</l>
					<l>Csak vagy húszat emelve legörnyedt háta gerincén</l>
					<l>Ő hajdúságának egész napi úri kegyéből.</l>
					<l>Szemközt pár süheder lovagol s a puszta felé tart,</l>
					<l>Gondosan elrejtvén, ha fölösleg pányva, kötőfék;</l>
					<l>S ílynemű ártatlan több eszköz volna kezöknél:</l>
					<l>Ők, hihető, költők s - andalgani mennek az éjben.</l>
					<l>Távol egy agg vándor siet a faluvéget elérni;</l>
					<l>Vállán csizma, butyor; húsz éve tapasztal az isten-</l>
					<l>Adta, keresve falut, várost kikerülve, az útban;</l>
					<l>Sok honi bort megivott, kenyeret megevett, s jutalomként</l>
					<l>Megtanulá e szót: keszenem... Légy büszke, Magyarhon!</l>
				</lg>
				<lg>
					<l>Hadd ballagjanak ők; nincs semmi közöm velök. Itt jő</l>
					<l>- Tudniillik, képzeld kegyes olvasnok, hogy ahol jő -</l>
					<l>(Úgy hiszem e nok-ot itt meg fogja bocsátni Nagy Ignác,</l>
					<l>Kényszeritő szükség toldatta ki versemet ezzel)</l>
				</lg>
				<lg>
					<l>Egy... tudom én mi? - Fején hosszú kalap, összelapúltan,</l>
					<l>Melynek színvegye még nincs földön utánzva ecsettel;</l>
					<l>Nagyszerü orra törekszik testét jó-tova hagyni,</l>
					<l>A szárnyára kapott szél búgván bősenyes öblén;</l>
					<l>Hosszu nyakán, amint födözetlenül ölti előre,</l>
					<l>Szint’ egy orr látszik: de nem orr (nem mondok olyasmit,</l>
					<l>Ami valótlanság), hanem ádámcsutka, barátim.</l>
					<l>Vállán hétszeresen galléros avult köpeny-árnyék</l>
					<l>Leng, mint mennyei lény testén amaz aetheri foszlány,</l>
					<l>Mílyeneket Milton kialudt fényű szeme látott.</l>
					<l>Néha egy-egy lebegő darab, úgy rémlik, lemaradt már</l>
					<l>A köpönyegtestről, s külön útat vőn a világban,</l>
					<l>(Kárhoztatva levén, hogy súly nem léte miatt fenn</l>
					<l>Szálljon örökké mint... de gyülőletes itt a hasonlat),</l>
					<l>Hát pedig ott függ még, valamely folt cérna-recéje</l>
					<l>Életerős szálán, réműl az egek madarának.</l>
					<l>Őmaga e tünemény, kétes, ha repűl-e, ha jár-e?</l>
					<l>Nézd darulábait a fövenyúton mártogatódni:</l>
					<l>S nem tagadod, hogy jár; nézd két fő részre hasonlott</l>
					<l>Szárnynemü légköpenyét: repülőnek véled azonnal.</l>
					<l>Mindegy!... célra siet, mely cél csak ama közel erdő;</l>
					<l>A közel erdőben pedig isten-verte vityilló.</l>
				</lg>
				<lg>
					<l>Bent a vityillóban beteges mécs pisla sugári</l>
					<l>Oszlatják a homályt s növelik. Hajdanta köcsög volt</l>
					<l>E szomorú fénytár, s eltörve pokolra hajítá</l>
					<l>Asszonya, hol valamennyi cserép s gonosz ember együtt van.</l>
					<l>Hogy jöve vissza megint? nem bírtam akadni nyomára.</l>
					<l>Lepkék búnak elő, s botorúl a lángba csapódnak;</l>
					<l>Mintha biz’ ők is ama nagy nemzet honszabadító</l>
					<l>Hősei volnának, mely messzeragyogni epedvén,</l>
					<l>Még folyvást idegen fénynél pörzsölgeti szárnyát,</l>
					<l>S nem hiszi, hogy csillvágya utóbb éltébe kerüljön.</l>
					<l>Túl a világon (azaz, nem túl e földi világon,</l>
					<l>Csak túl a mécsen, mellyet mondhatni világnak,</l>
					<l>Mint a szabó hölgyét „nagysám”-nak), túl e világon</l>
					<l>Sápadoz egy félarc, - fele vagy nincs meg, vagy a mécsfény</l>
					<l>Hozzá nem férhet (lessünk rá, majd kiviláglik);</l>
					<l>A félarc közepén egy szem sandalgat a mécsre,</l>
					<l>Egy kar alább... egy kéz... Örömest írnám le, de a mit</l>
					<l>Nem látok, hogyan írjam az Isten drága kegyéért?!</l>
					<l>Hisz nem azért vagyok én költő, hogy rendre hazudjam,</l>
					<l>Mit soha nem láttam, sőt még említni se hallék.</l>
					<l>Na, de szerencse hogy éjszaka is hall a füles ember</l>
					<l>(Boldogok a fülesek), máskép megakadna az ének</l>
					<l>Torkomon, és egy szót sem tudnék mondani többet.</l>
				</lg>
				<lg>
					<l>„Asszonyom”, és e szót, meg a többit, végire jártam,</l>
					<l>Egy csak imént besuhant nagy fekete macska beszélé,</l>
					<l>Csillogván szeme, mint tündöklő nemzeti gombok</l>
					<l>A daliás frakknak hideg ellen célszerü farkán.</l>
					<l>A félarc pedig e megszólításra negyeddel</l>
					<l>Szélesedék, másik szemet is mutatott, de hiába!</l>
					<l>Bár az olajmécsben maga Isten napja fürödnék:</l>
					<l>Annak súgárit sem verné vissza ez a szem.</l>
					<l>„Asszonyom”, így a jövény - „hegyet és völgyet befutottam,</l>
					<l>Tért, ligetet, rónát, tüskét megjártam ez estvén,</l>
					<l>Minden makkupakot kikutattam, felborogattam</l>
					<l>Minden fűlevelet, megfurdácsoltam a patkány-</l>
					<l>És gözü-vermeket; el-kizavartam szűk oduikból</l>
					<l>Még a darázsokat is; hova szellő nem juta régen,</l>
					<l>Én oda férkőztem, titkok titkába hatottam,</l>
					<l>Sőt ami több - ki ne adj ám rajtam - még a királyi</l>
					<l>Városok írati közt is meghajtottam a hérót,</l>
					<l>Kit lelkemre kötél, de nyomába sehogy se jöhettem.</l>
					<l>Már kétségbe esém, lesütött fővel haza tértem:</l>
					<l>Itt is, amott is egér szökdelt föl előttem az úton</l>
					<l>S út mellett, de szemem rájok sem vetve, haladtam,</l>
					<l>Búsan, aléltan, mint a deresről felszabadult rab.</l>
					<l>Egyszer a sík közepén neszt hallok: ha! oda nézek:</l>
					<l>Hát ördögszekeret korbácsol a szíken az alszél;</l>
					<l>Semmi!... tovább haladok; másik nesz; nézek a tájra:</l>
					<l>Hát - Hábor, garaboncás férjed, lépked az úton.</l>
					<l>(A háromnegyed arc ecetesbbé lőn e szavaknál.)</l>
					<l>Hadd menjen! morogám. Harmadszor nesz; no... ha most nem...</l>
					<l>Három a tánc... pszt! csitt! Közelebb közelebb a nesz: ember-</l>
					<l>Lábdobogás... emberhang (itt kerekebb lesz az egy szem</l>
					<l>A félarc mezején)! - ő az, Rák Bende, a q-i</l>
					<l>Tisztujitás hőse, a sors-üldözte vitéz, tíz</l>
					<l>Társaival, kiket a választás harca hazátlan</l>
					<l>Bujdoklásra vetett. Hova mennek? honkeresők-e,</l>
					<l>Vagy csak sírkeresők? ők tudják; meglehet ők sem.”</l>
				</lg>
				<lg>
					<l>Így az öreg cica-kém. Armída pedig (nota bene:</l>
					<l>Ez neve a három-negyed arcú, félszemü lénynek)</l>
					<l>Szítván mécse belét, tüzelője megől, - mivel ott ült, -</l>
					<l>Fölszedi mind fele-más tagait, s biccentve nehányat:</l>
					<l>„Menj szaporán”, úgymond „öltözd fel nappali bőröd;</l>
					<l>Vén bánya képében hídd őket ez éji tanyára;</l>
					<l>El ne maradjon egy is, mert jó ügy bajnoki voltak.</l>
					<l>Ámde siess, nehógy a garaboncás kóbori Hábor</l>
					<l>Körme közé jusson Rák Bende a vésztele síkon,</l>
					<l>Mert tudom, élete sem biztos Hábor közelében.”</l>
				</lg>
				<lg>
					<l>Szóla; de a cica már halad és nem hallja beszédét.</l>
					<l>Szép Armída pedig (verspótlani tettem a szép szót)</l>
					<l>Ott űl gondolatokban a padkán. Égi szerencse,</l>
					<l>Hogy nem olyan költő körmére került, ki veséket</l>
					<l>Vizsgál, gondolatot felfűz csős paprika módra,</l>
					<l>Mert kifecsegné most, mit gondol, az árva, magában.</l>
					<l>Nyílik azonban az ajtót képviselő hara-pokróc,</l>
					<l>S a már ismeretes kalap, és orr, és köpeny és nyak</l>
					<l>Szép renddel benyomúl, hozván friss barna sötétet</l>
					<l>Nagy boszuságaul a már aszkóros belü mécsnek.</l>
					<l>A negyed és fél arc pedig e látványra haraggal</l>
					<l>Elfordul s egyebet nem látni öregszerü kontynál,</l>
					<l>Melyre varázs Hábor, - mert ő vala - retteneteskép</l>
					<l>Felbőszülve, szilaj nyelvel szaporázza beszédét:</l>
				</lg>
				<lg>
					<l>„Büszke, dacos némber, nem jöttem kérni kegyelmet”</l>
					<l>- És leüté botját a süppedező szobaföldbe;</l>
					<l>A bot azonnal, mint legtisztább fényü szövétnek,</l>
					<l>Lángba borult s háttérbe nyomá a köznapi mécset.</l>
					<l>Most Hábornak egész nagyságos idomja kitűnék:</l>
					<l>Halvány arc, busa homlok, erős feketéjü szemöldök,</l>
					<l>Kancsal bár, de azért égő szemek árnyas üregben,</l>
					<l>Negyvennyolc foku szöglet alatt hajlott hegyes ormány,</l>
					<l>Félig nyilt ajakok, gyönyörű fogak, állra simúló</l>
					<l>Kurta szakáll, nagy nyakbötyök (au jaj nyelvem!), előre</l>
					<l>Hajlott váll, de azért ép, domboru mell; beapadt has,</l>
					<l>Hosszú póklábak, még hosszabbakra telendők</l>
					<l>Hogyha, csak egyszer bár, sikerülne kinyujtnia térdben.</l>
					<l>Illyen volt Hábor, s tenyerét teregetve szünetlen</l>
					<l>Öblögető hangon folytatta beszédit a kontyhoz:</l>
				</lg>
				<lg>
					<l>„Büszke, dacos némber, nem jöttem kérni kegyelmet,</l>
					<l>Fordítsd bár a pokolra gyalázatos arcod előttem,</l>
					<l>Mindegy. Megvetlek, nyomorú. Azt gondolod, úgy-e,</l>
					<l>Hogy mutatott haragod megijeszt, és térdre borúlok,</l>
					<l>Mint ezt tenni gyakorta (pirúlok mondani) gyáva</l>
					<l>S gyönge valék!” - Köhögött, s nem tudta kihúzni a verset.</l>
					<l>Kontyfordúlás lőn azalatt; Armída felállott:</l>
					<l>Mintha magasb termet, kerekebb arc, gömbölyüebb kar,</l>
					<l>Mintha hibátlanabb tagok - ámbár távol a széptől -</l>
					<l>Volnának (vagy a mécs hazudott, vagy most a szövétnek</l>
					<l>Füllent, én igazán írtam le, biz’ isten! előbb is);</l>
					<l>Még folyvást halavány s keserű ugyan arca, de benne</l>
					<l>Van valamely magasabb, valamely nem-földi kinyomva.</l>
					<l>Egy szeme bő könyeket hullat, sok volna kilencnek,</l>
					<l>Ajka remeg s felelet készül kiszületni nyilásán,</l>
					<l>Tán felel is, ha varázs Hábor köhögése tovább tart,</l>
					<l>Mostan azonban övé volt a szó s nem honi gyűlés</l>
					<l>Szónoka volt, kit félbe szakítani volna dicsőség.</l>
				</lg>
				<lg>
					<l>„Nyolc szomorú század szenny-szégyene ül nevemen már,”</l>
					<l>(Szép sziszegőn sziszegé) „nyolc század tarta rabodként</l>
					<l>Fogva, leverve, örök mámorban, zsibbadozásban.</l>
					<l>Kényed bábja valék; elfojtád életerőmet;</l>
					<l>Nagyra törő lelkem törpévé vált öled ágyán,</l>
					<l>Átok rád e soká tartott puha korcsosodásért!”</l>
					<l>(Itt Armída előbb nyílt ajkait összeszorítá</l>
					<l>Kiskorig, és azután még esdekelőbb leve arca)</l>
					<l>„A legutóbbi - talán negyven vagy negyvenöt - évben</l>
					<l>Ébredezék olykor, mind jobban, húzamosabban;</l>
					<l>Azt látám, hogy a régiben üdvöt nem lel az ember,</l>
				</lg>
				<lg>
					<l>Hogy kijavíthatlan romot foltozni botorság:</l>
					<l>Pályám nyílt; haladék a korral, az emberi nemmel.</l>
					<l>És tán célomat érem azóta, ha léptim elébe</l>
					<l>Mindenhol, te gonosz, nem hánysz akadályt, ha örökké</l>
					<l>Lábam alatt te nem ássz vermet, hogy orozva megejthess.</l>
					<l>Tudd meg azért: az idő eljött, hogy az élet utában</l>
					<l>Összetalálkoznunk egyikünknek vesztire szolgál.</l>
					<l>Elváltunk: te az éjszaki, én a déli sarokhoz</l>
					<l>Vonszódunk, s az erő, mely képes volna egyítni,</l>
					<l>Nem fogan e kimerült természet anyátlan ölében.”</l>
				</lg>
				<lg>
					<l>Hábor menni akart. Armída pedig zokogás közt</l>
					<l>Megfogván köpenyét (vagy csak megfogni mutatván,</l>
					<l>Mert bele süppedezik vala mindenik ujja különben):</l>
					<l>„Hábor, o kedves férj” kesereg, „honnét e hasonlás?</l>
					<l>Honnét e haragos viselet, szilaj átok, irántam?</l>
					<l>Ó válj el, csak előbb rontsd szét ez unalmas öröklét</l>
					<l>Láncait és ölj meg, hogy mint a boldog halandók</l>
					<l>Nyughassam le a rám átkul mért végtelen évsort.”</l>
				</lg>
				<lg>
					<l>Úgy tőn, mintha tovább nem tudna beszélni. Aléltan</l>
					<l>Kezde hanyatlani a padkára, de hajh, - ki csodálná? -</l>
					<l>Tenger bánata közt, egy szemmel, jól kiszemelni</l>
					<l>Nem tudván az üléshelyet (épen egy ujjnyi hibázott)</l>
					<l>Szépen a földre csücsült. Darabig várá, ha repűl-e</l>
					<l>Őt felölelni a férj; de ügyet sem vetve nejére,</l>
					<l>Mennydörögő hangon Hábor folytatja beszédét:</l>
				</lg>
				<lg>
					<l>„Hagyd a képmutatást; kitanultam minden eféle</l>
					<l>Női fogásaidat, sokszor volt látni szerencsém;</l>
					<l>És mint nincsen erőd, hogy előttem már deli hölggyé</l>
					<l>Változzál, pedig azt tehetéd máskor s teheted most</l>
					<l>Mások előtt: úgy hasztalanúl van fáradozásod,</l>
					<l>Hogy hűségedet elhihetővé tégyed előttem.</l>
					<l>Mit? vagy nem tudom én, mit nem követél el örökké</l>
					<l>Csúffá tenni, megejteni elvem, meghidegítni</l>
					<l>A honnak fiait - de kivált lyánykáit - iránta?</l>
					<l>Nem te valál-e, ki szétküldéd látatlan alakban</l>
					<l>Bőjti boszorkányid, hogy rángassák a beretvát</l>
					<l>Elvrokonim keziben; vagdaltassák be azokkal</l>
					<l>Arcaikat s töltsék el örökre beretva-iszonnyal;</l>
					<l>Hogy radikálok bár, - irtók egyebet gyökerestűl -</l>
					<l>Hagyjank őserdőt növekedni goromba szakállból?</l>
					<l>Vagy tán nem tudom én, hogy Q. megye legközelebbi</l>
					<l>Tisztújításán vezetéd látatlan alakban</l>
					<l>A maradó pártot; tüzeléd Rák Bende halandót</l>
					<l>S a több cinkosokat, kik durva dorongot emeltek</l>
					<l>A sebesen haladás szentséges zászlaja ellen?</l>
					<l>Phúj.........................................</l>
				</lg>
				<lg>
					<l>Jegyzés. Ez a sor szebb volt a többi soroknál,</l>
					<l>Mert kiki gondolhat vereset vagy zöldet alatta;</l>
					<l>A garaboncásnak pedig adtunk untig időt, hogy</l>
					<l>Fúja ki kénye szerint nagy méltóságu haragját.</l>
				</lg>
				<lg>
					<l>Szép Armída felállt vala eközben, s ama zsémbes</l>
					<l>Női sajátságos tagütéssel, melyben a körmök</l>
					<l>Szüntelen a férjnek szeme tájékára vonulnak,</l>
					<l>Csattoga-pattoga vissza szelídíthetlen urára:</l>
					<l>„Üssön a menny köve hát: lepjen meg bélpokol és rüh,</l>
					<l>Fújjon el a fölszél köpenyeddel, vázkalapoddal,</l>
					<l>Költsön örökléted minden félperce szivedben</l>
					<l>Vágyak myriadát, mikből soha egy be ne teljék;</l>
					<l>Légy szomjas, de a tej változzék ömleteg ónná</l>
					<l>És a tejes köcsögök kaponyákká durva kezedben!</l>
					<l>Bendét hányni nekem! tudod-é, hogy Bende ma nálam</l>
					<l>Ha, ha, ha! nálam lesz s fittyet vetek orrod elébe?</l>
					<l>Menj, takarodjál; undorodom rád nézni, különben</l>
					<l>Sem vala szándékom teveled nyomorogni sokáig.</l>
					<l>Rút vagyok? emlegeted: rút én csak előtted, egyébnek</l>
					<l>Bájkecsü hölgy vagyok én, s mit gondolok én veled akkor?</l>
					<l>Menj el, válj el örökre; ha több kell: vessz el örökre!”</l>
				</lg>
				<lg>
					<l>Így csattogta le szép Armída e klasszikus átkot,</l>
					<l>Mellyen a jó Hábor megháborodék iszonyúan</l>
					<l>S kapva tüzes botját kirohant szörnyű haladással.</l>
					<l>Künn e varázsbottal, mint quondam Juppiter isten,</l>
					<l>Villámot kanyarít a sötétes nyúgoti égen,</l>
					<l>Arra nagyot trüsszent, melytől, bogarak mi, remegnénk</l>
					<l>És mennydörgésnek hinnők; kiröpíti nyakából</l>
					<l>Vészjósló köpenyét, amelynek utódi maiglan</l>
				</lg>
				<lg>
					<l>Fölleghajtóknak mondatnak köznapi nyelven.</l>
					<l>Őmaga, mint a Kazinczy röpűlő strucca, vagy a fenn</l>
					<l>Említett ördögszekerek, kotródik az erdőn:</l>
					<l>Balja köpenyt csóvál, jobbjával rázza kegyetlen</l>
					<l>A lobogó fáklyát s majd-majd meggyujtja kalapját.</l>
					<l>Támad erős tüdejű szél, hős radikáli modorban,</l>
					<l>Mert gyökerestül tépi a fákat az ősi cseresből,</l>
					<l>Bömböl egész erdő fene korbácsának alatta</l>
					<l>S mint a növendék, kin tanitóink sort hegedűlni</l>
					<l>Már neki gyűrkőztek, két-rét hajol, ah de hiában!</l>
					<l>A rámért keserű poharat kikerűlnie nincs mód.</l>
					<l>A fölleg pedig erre, miként nagy sáskasereg, jő</l>
					<l>Éjszak, dél, kelet és nyúgotról, minden irányban:</l>
					<l>Némellyik nem akarva elejt egy-két szem esőt is,</l>
					<l>Mellyet a szél száz részre szakít, mielőtt lepotyogna.</l>
					<l>Reszket a természet: szalad a föld férge likába;</l>
					<l>Apró fénybogarak remegő ujjakkal eloltják</l>
					<l>Mécseiket; fut a gyík szemhunyvást és a világért</l>
					<l>Sem bátorkodnék kitekinteni a mohos ajtón.</l>
					<l>Még a vitéz nyúl is beinal, hova nem hat a villám</l>
					<l>Fénye, kaján tüskék tizedelvén háta gerincén</l>
					<l>Szőrét és bőrét. Riada bagoly is kopasz ágról,</l>
					<l>Hol mélyen fontolgata, őrködvén tefölötted</l>
					<l>Ó haza! (egyszersmind - egeret lesvén az avarból).</l>
				</lg>
				<lg>
					<l>Hall Armída belűl; Hábornak hallja haragját</l>
					<l>És Rák Bende legott felvillan eszének előtte:</l>
					<l>Hajh, most sík közepén szoritá e rettenetes vész,</l>
					<l>Hogy boldogtalanúl el-szétszórnája csapatját.</l>
					<l>Egy pár lánc-szeme még e gondolatának eléggé</l>
					<l>Össze se volt forradva, midőn egy görbe banyácska</l>
					<l>Lelke-szakadva bejő, szólván: „Armída királynőm,</l>
					<l>Bende veszélyben van; garaboncás férjed a síkon</l>
					<l>Rettenetes szélvészt támaszta; lehetlen előle</l>
					<l>Megmenekűlnie most; magam is csak alig szabadúlék.”</l>
				</lg>
				<lg>
					<l>Melyre varázs Armída parancsol a hű szobalánynak:</l>
					<l>„Orsola, hídd hamar asszonyimat; változzatok ékes</l>
					<l>Tündérhölgyekké, s készítsetek oly lakomát, mint</l>
					<l>Nászom százados ünnepein készíteni szoktok.”</l>
				</lg>
				<lg>
					<l>Azzal a tündérnő veszi mécsét a szenelőről,</l>
					<l>És szájába vevén háromszor a füsthegyü lángot,</l>
					<l>Annyiszor engedi azt kilövelni üvegszerü orrán.</l>
					<l>S oh csoda! - távozzál te kicsinyhitü - oh csoda látvány!</l>
					<l>Nem hinném, ha magam nem láttam volna szememmel:</l>
					<l>Így pedig oly bizonyos, mint hogy halad a nap az égen,</l>
					<l>Hogy lapos a tele hold mint tányér s ráteregette</l>
					<l>Dávid kapcáit, szikkadni az éjjeli szélben;</l>
					<l>Hogy Kanaán ez a hon, tejméz foly a kún pocsolyákban</l>
					<l>A Karajánosban, mit lát a vak is, csak akarja; -</l>
					<l>Ím maga változik át tündér Armída csodásan</l>
					<l>Bűvös fényü, merész lobogású fáklyavilággá.</l>
					<l>A mécsesre röpül legelőbb s leszakítva hajából</l>
					<l>Egy ragyogó fürtöt, kóc üstökihez köti annak;</l>
					<l>Majd kilebeg, kissé pörzsölvén a vice-ajtót;</l>
					<l>Künn megnyergeli a szeleket (nyergét ugyan én nem</l>
					<l>Láttam: férfi nyereg, vagy némberi volt-e, quid ad rem?),</l>
					<l>S mint mikor a csillag, fél lábán állni megúnván</l>
					<l>(Nem lévén nekitörve talán magyar iskolaporban),</l>
					<l>Úgy, hollandi modorban, korcsolya-futni megindúl</l>
					<l>A kisikált égen: Armída halad rohanólag</l>
					<l>S most, egyszer legalább, teszi elvét tisztes utolvvá.</l>
				</lg>
				<lg>
					<l>Orsola gazdasszony pedig ottbenn újra felölti</l>
					<l>Tisztes macska-mezét, és a kunyhó tetejére</l>
					<l>Felmászván, elkezd kormáuzni fogat csikaróan;</l>
					<l>Melyre amonnan-eminnen jőnek az éji boszorkák</l>
					<l>Állat-alakban, mint: macskák, kakasok, huhu-baglyok,</l>
					<l>Kígyók és tekenős békák, otromba varangyok,</l>
					<l>Loncsos ebek, lorgnette-viselő, betü-ölte vakandok,</l>
					<l>Farkasok és rókák; minden vallásbeli varjak</l>
					<l>S több-efféle vadak, szelidek. Kiket Orsola néne</l>
					<l>Rangszerüen fogad el venyigés födelének alatta,</l>
					<l>Mint majd mindeneket lebeszél a krónika később.</l>
				</lg>
				<lg>
					<l>Brr! dörögés-morogás, recsegés-ropogás morajával,</l>
					<l>Nagy zuhogás, robogás, locsogás, fecsegés, kopogás közt</l>
					<l>Zajg villám, zivatar bérc, szikladarab, koros erdő,</l>
					<l>Záporeső, rohamár, terepély posvány, zuham és jég;</l>
					<l>Folyvást árad a szél, nagy messze kiönt a lapályra</l>
					<l>És dühösen szalad ott tekeres hullámival; olykor</l>
					<l>Örvénnyé sodorul, de megint kisimúl s tova nyargal,</l>
					<l>Itt is amott is ölő villámtól fúrva keresztűl.</l>
					<l>Lenn, a vihar fenekén, feketéllik az éji homályban</l>
					<l>Öt-hat alak, kiket a zivatar gerebel szigorúan:</l>
					<l>Mozganak ők? vagy a szél mozgatja? de nem, hiszen a szél</l>
					<l>Ellenirányban omol s szemöket csapdossa be szúrós</l>
					<l>Záporcsöppekkel. No ez a hős Bende csapatja.</l>
				</lg>
				<lg>
					<l>„Hajh de veszett egy idő!” mond Bende, ki a csapat élén</l>
					<l>Védelmül hátát neki támasztá a viharnak,</l>
					<l>Míg a szilaj légár pattogtata bő köpenyének</l>
					<l>Könnyű szárnyaival, hajtván szaladékony elődét:</l>
					<l>„Hajh be veszett egy idő. Örömestebb üstökölödzném</l>
					<l>Háromezer haragos kortessel, mint e viharral:</l>
					<l>Mert azokat szóval, lármában holmi jelekkel,</l>
					<l>Meg lehet engesztelni; de ez, ha kiáltozok, ordít;</l>
					<l>És ha jelet mutatok, tüstént kicsikarja kezemből.”</l>
					<l>E szép mondat azonban ez egyszer nem nyere tapsot,</l>
					<l>Nem kapa helybehagyó kacagást, mert a vihar árja</l>
					<l>Oly sebesen ragadá el a bajtársak füle mellett,</l>
					<l>Hogy csak egyik-másik töredék szó vethete horgonyt.</l>
					<l>Hajh, de nem úgy a szél. Neki szóig hallani kellett,</l>
					<l>Mert boszusan megiramlék, s hátba löké vala Bendét,</l>
					<l>Hogy feje görbe karéjt írván, nagy termete hosszant</l>
					<l>Földre terült, s jól járt, hogy sárba esék feje, máskép</l>
					<l>Nincsen erő, mely megmenthetné orr-betöréstől.</l>
					<l>Társi közől kettő ugyanollyan sorsra jutott; egy</l>
					<l>Költőt, két kártyást szárnyára kapott a zimankó.</l>
					<l>Bende pedig, miután kiköpé a sárt, s ahoz illő</l>
					<l>Szitkokat, óvatosan kiszedé tagait, köpenyéhez</l>
					<l>Megtörülé arcát, kezeit, s szétnéze az éjben:</l>
					<l>Egyszinü ez, nincs benne kesely folt, nincs feketébb árny.</l>
					<l>„Hollá! hó!” kiabál; „ki van itt? hol vagytok?” - „A sárban”</l>
					<l>Válaszol ott mindjárt mellette vadúl egy erős hang,</l>
					<l>Rá pedig a’ villám harsogva leüt; köve mélyen</l>
					<l>Fúrja magát, a’ tó közepén (lesodorva magával</l>
					<l>Egy zöld pantalonos békát is) földbe, hová hét</l>
					<l>Évig mind lefelé megyen és hétig föl, a tónak</l>
					<l>Már addig közerőn kiapasztandó fenekére,</l>
					<l>Hogy majd ott a paraszt meglelje a gyógyerejű kőt.</l>
					<l>Mostan azonban nem köve kellett Bende vitéznek,</l>
					<l>Fényire volt szükség, s ennél meglátta baráti</l>
					<l>Kettőjét, csak alig tápászkodvákat iszapból.</l>
					<l>Hát a többi? hiszen tizenegyen voltak az estve.</l>
				</lg>
				<lg>
					<l>„Hej, fickók, magyarok! hova vesztetek e zivatarban?</l>
					<l>Eltévedtetek-é, vagy a szél fútt vissza megyénkbe?</l>
					<l>Bajtársak! Nyakaló! Maradossy! holla, barátim!</l>
					<l>Erre, csak erre felénk; ide Olmody, Holnapi, Szűzváll!</l>
					<l>Nem hallják; ez a szél, ez az orkán elveri a szót.</l>
					<l>Tyúkody! párthiveim; fiaim: Nemadózy, Doronghy;</l>
					<l>A föld nyelt-e be, vagy szétáztatok úti göröngyként?</l>
					<l>Jertek elő, várunk. Ordítson az ördög hiában:</l>
					<l>Jobban bömböl ez a vész, mint a pesti dalárda.”</l>
				</lg>
				<lg>
					<l>Még csak alig végzé, mikor a távolban, előre,</l>
					<l>Hátrafelé, bal-, jobbkeze táján s minden irányban,</l>
					<l>Hallik a Bende, jer erre, ne arra, elő, ide, szózat,</l>
					<l>A halló! a hahó! meg az ördög tudja: mifélék.</l>
					<l>Mit tegyen ilyenkor? mely tájra irányzza menését?</l>
					<l>„Jertek elő ti,” kiált, „jobb lesz idegyűlni rakásra.”</l>
					<l>Nem hajt rá egyik is, sőt még távoznak a hangok.</l>
					<l>Egy, mely legközelebb hallék, tisztán hata hozzá:</l>
					<l>„Itt menedékhely van.” - Röviden tanakodva magok közt</l>
					<l>A három hazamentő indul, honnan a hang jött,</l>
					<l>És egyszerre lezuppan egy árok mély fenekére.</l>
					<l>Táblabirói kacaj hahotáz rá a menedékből.”</l>
				</lg>
				<lg>
					<l>Nem juta, hajh, lágy sors bajtársainak se, hanemha</l>
					<l>Lágynak mondani a pocsolyát, melyben heverésznek.</l>
					<l>Említők, hogy a szél hordott el hármat; e három,</l>
					<l>Tyúkody, Holnapy és Nyakaló, nem akarva nyakalták</l>
					<l>A liberális tó gyűlölt vizeit, habarékát.</l>
					<l>Olmody és Szűzváll, elvöknek hű követői,</l>
					<l>Elmaradának előbb, de azért nagy lelki eréllyel</l>
					<l>Furdalták a mocsárt lábaikkal váltogatóan,</l>
					<l>S itt betelék: lassan haladással messzire menni;</l>
					<l>Mert félóra alatt húsz rőfnyire érték ezúttal.</l>
					<l>Ott Szűzváll az elűl siető társát nyakonütvén</l>
					<l>(Olmody úgy érzé) és Olmody visszapofozván:</l>
					<l>„Mit pofozasz te bolond?” mond Szűzváll. „Én-e barátom?”</l>
					<l>Válaszol Olmody, „nemde nyakon vágtál-e?” - „Ki? én nem;</l>
					<l>Vágna nyakon az a kő, mely ott kényére cikázik.”</l>
					<l>Szóváltás, azután perelés lőn: vagy magyarabbúl</l>
					<l>Mondva ki: osztoztak (szép nemzeti bélyeg ez a szó</l>
					<l>És az aviticitás lelkét fönntartja örökké;)</l>
					<l>Végre birokra, türökre, marokra, ökölre kerültek,</l>
					<l>És miután egymást egy szík szamukába teríték.</l>
					<l>Ernyedvén keveset, hűlvén is a hűs fürödőben,</l>
					<l>Szétváltak. Kacagás hangzék a vizes levegőben.</l>
				</lg>
				<lg>
					<l>Hű Maradossy pedig, beteg orrát féltve a széltől,</l>
					<l>Oldalvást haladott, (ez is új neme a haladásnak!)</l>
					<l>Ment szaporán, csakhogy célt vesztett, és mire észre</l>
					<l>Vette magát, egyedűl állott a goromba viharban.</l>
					<l>Megfordulva körülnézett: Hova térjen az árva?</l>
					<l>Erre sötét és arra sötét, mindenhol a földön.</l>
					<l>Hirtelen egy halvány fénysúgár tűne szemébe.</l>
					<l>„Ott embert lelek” így gondolja: megindul a tájra;</l>
					<l>Locs-pocs lába alatt: „mind semmi! megáztam ugyis már”</l>
					<l>S bízva tovább gázol. Már nincsen messze a céltól;</l>
					<l>Zsombikon életölő ugrások közt tova lépked.</l>
					<l>Hajh, de a fény eltűnt! lebegő posványi lidérc volt,</l>
					<l>És a vitéz áll kétesen, áll zavarodtan a nád közt,</l>
					<l>Mígnem egy ármányos szél búgva felökleli onnan,</l>
					<l>És nyakaig lezuhan nádtorsos tó fenekére -</l>
					<l>Rá hasonúl kacagás hallatszik az éji viharból.</l>
				</lg>
				<lg>
					<l>Hát Nemadózy? Doronghy? ezek bezzeg megadóztak:</l>
					<l>Őket is egy csalhang nagy messzi vezette. Hasonló</l>
					<l>Volt pedig e csalhang a vezérnek sásnemü metszős</l>
					<l>Hangjához, mellyet rekedés soha nem tompított.</l>
					<l>Hajh, de mi állandó e vén, hebehurgya világban?</l>
					<l>Vármegye-végzéskint, repülő szappanbuborékkint</l>
					<l>Változik itt minden: pénz, szín, köpenyeg, divat és toll;</l>
					<l>Úti göröngyünkből, amely makacsul veti hátát</l>
					<l>A tens úr hájas s az oláh böjtös kerekének,</l>
					<l>Pár nap alatt válik csoda mélységű tapadó sár.</l>
					<l>Íme a hang is, mely csalogatta Doronghy urat s Co.</l>
					<l>Mint bika kezd bömbölni, megettök, előttük, utánok,</l>
					<l>„Szembe, ha ördög is!” így biztatkoznak de sötétben</l>
					<l>Nem látják hova kell, iramodnak mindazonáltal,</l>
					<l>Ellenutat vesznek, hallják bömbölni megettök</l>
					<l>A villás szultánt, de ha már futnak, minek újra</l>
					<l>Megfordulni? tehát nyargalnak, mígnem inok le-</l>
					<l>Tágulván tetemes zuhanással hullanak össze,</l>
					<l>Testökből vetvén a kereszt-ösvényre keresztet.</l>
					<l>A kacagás itt is hallatszik az ég morajával.</l>
				</lg>
				<lg>
					<l>Elcsilapult a vihar. Csend lőn, mint zajtele vásár</l>
					<l>Múltával nem igen kövezett utcáin az ősi</l>
					<l>Debrecen áruterének, melyre sötét-komolyan néz</l>
					<l>Távolból csak imént koldult emléke Vitéznek.</l>
					<l>És, mint emberi szenvedelem fene zápora szüntén,</l>
					<l>Hull szakadott felhő foszlányaiból felüdítő</l>
					<l>Harmat alakjában bánatnak csöndes esője:</l>
					<l>Hábor is, eltelvén boszujával, fölheverűl egy</l>
					<l>Föllegnek ruganyos pamlaghátára, nyugalmas</l>
					<l>Komforttal letekint dühe tízenegy áldozatára</l>
					<l>Amint szertebolyongnak alant, nem tudva mi tájra</l>
					<l>Kelljen venniök útjokat, és hol lelni föl egymást;</l>
					<l>Majd sarkantyut ad a föllegnek s Mátratetőre</l>
					<l>Szállva, szelíd ágyat vettet dagadó ködök enyhe</l>
					<l>Vánkosiból felhőlaki tátosival s pihen ottan.</l>
				</lg>
				<lg>
					<l>Most Armída fehér ragyogással, mint az Irásban</l>
					<l>A napot öltözetűl testére füzött csodanémber,</l>
					<l>(Hajh be sok asszony van, ki hasonló fényre sovárog!)</l>
					<l>All a puszta mezőn. Látják: Rák Bende legelsőbb,</l>
					<l>Aztán szertezilált bajtársai messze kotúkból,</l>
					<l>S azt hívén egyaránt, valamely tensúri majorház</l>
					<l>Ablakiból csillog le az isten-küldte vezérfény:</l>
					<l>Arra megindulnak s nagy testtöreménynek utána</l>
					<l>Annyira lábolnak, hogy meghallják a kiáltást,</l>
					<l>Mellyet kölcsönösen, csak puffra bocsátni reméltek</l>
					<l>A levegő égnek hangszállító kebelébe.</l>
					<l>Összetalálkoznak néhány perc mulva egészen,</l>
					<l>S míg a kiállt bajokat röviden lebeszélik, eléggé</l>
					<l>Megborsolva beszédeiket belföldi szitokkal,</l>
					<l>Fény-Armída tovább vonul és csalogatja vitézit.</l>
					<l>Őt követik darabig, de midőn látják, hogy a fénypont</l>
					<l>Nincs közelebb mint volt, keserű kétely kel agyukban;</l>
					<l>Némellyik javasolja: feküdjenek ott le helyökben;</l>
					<l>Más, hogy menjenek, ám ne kövessék a vezető fényt,</l>
					<l>Mert posványba vezet, mint őt is imént odacsalta;</l>
					<l>Bende azonban, bár maga volt egy vélekedésen,</l>
					<l>Úgy mondá ki a szótöbbséget, hogy noha némely</l>
					<l>Társai nyúlszivüek, gyávák és semmirekellők,</l>
					<l>Ő megy elűl, s hiszi hogy követendi a többi legénység.</l>
					<l>Úgy lett. Bende után mentek, mint ebfejü birkák</l>
					<l>A kos után, s hosszút gyalogolva elértek egy erdő</l>
					<l>Lábához, venyigés födelű kalibához az erdőn,</l>
					<l>És megörűlének szívvídító örüléssel.</l>
				</lg>
				<p>Második ének</p>
				<lg>
					<l>Orsola néne, mihelyt a boszorkányok teleszámmal</l>
					<l>Összegyülének, előbb maga válván ünnepi hölggyé,</l>
					<l>Inte a többeknek s azok is mindannyi leánnyá</l>
					<l>Formálódtanak át. A szegény lak belseje szintén</l>
					<l>Messze kitágasodott, fala mint hólyag kifeszülvén.</l>
					<l>A szobaföld kirakott padolattá lőn alakítva,</l>
					<l>Melyre nehány tündér hoza mindenféle filigrán</l>
					<l>Bútorokat Pestről, a kiállítás tereméből:</l>
					<l>Úgyis azok, honiak lévén, ott vesznek örökre</l>
					<l>S bécsi gyalúforgács eszi a pénzt árva hazánkból.</l>
					<l>Majd elkülde a hű szobalyány asztalnemüért is</l>
					<l>(Asszonya úgy akará, hogy aranyra-ezüstre terítsen);</l>
					<l>Ám ezt már nehezebb vala kapni; bejártak akárhány</l>
					<l>Úri pohárszéket, de csak a steingut vala otthon,</l>
					<l>Mígnem végre zsidózálogházhoz folyamodtak,</l>
					<l>S ott sikerült az egész rakodást megtenniök egy helyt.</l>
					<l>Másokat ételekért küldött mágnási credenzbe</l>
					<l>(Mert csak máshoniak kellettek); hoztak is onnan</l>
					<l>Kókuszt és ananászt, zöld békát, tengeri rákot,</l>
					<l>Tápláló csiga és biga ezreit, ócska heringet,</l>
					<l>Izes sardellát, mérföldre nyuló makarónit</l>
					<l>S több stb-eket, miket ördög tud lenevezni.</l>
					<l>Még a pimasz tormát is Bécsbe vitette, hol abból</l>
					<l>Krént nemesítének s úgy hozták vissza, reszelten.</l>
					<l>Mind külföldiek a borok is, mert féltek a honból</l>
					<l>Szedni, nagyon tudván mily ritka magyar boraink közt,</l>
					<l>Mely szüzi épségét még tisztán élvezi, mellyen</l>
					<l>Ostoba nyervágynak még experimentuma nincsen.</l>
					<l>És hogy semmi hiány ne legyen, felküld vala Pestre</l>
					<l>Étlapokért (maga nem nyomatott, mert már lefeküdtek</l>
					<l>Cenzor urak, s a nyomda tudá hogy mit tehet és nem);</l>
					<l>Hoztak is étlapokat fölül írva kövér: HONI ÉTLAP,</l>
					<l>(Speis-zettel) Levesek (Suppen) Brodsuppe, und Gersten- Suppe, und so weiter... vagy, uram jeminé, mi beszéd ez!</l>
					<l>Hisz magyarúl írnék, magyar étlapot énekelek most!</l>
					<l>Semmi no!... Rendin a ház: tele Boldog Arábia (Páris)</l>
					<l>Illatival s a paraszt levegő kiszorítva belőle.</l>
					<l>Nemzeti színházunk gáztartóját is ugyancsak</l>
					<l>Meglopták e gonosz tündérek (azóta van ottan</l>
					<l>Vaksi homály), s azzal gyújtának ezerkaru fénytárt.</l>
					<l>Szó mint száz: telegyűlt komforttal a néhai kunyhó.</l>
				</lg>
				<lg>
					<l>Bende belép. Nem ijed meg az úgy, ki magyarhoni költőt</l>
					<l>Álmában meglátogatandó, rányit egyikre,</l>
					<l>És pompás butorok, szőnyegnemü ötlenek ott fel,</l>
					<l>Szú-labyrinthok, üres szekrény, beteg ágytakarók helyt.</l>
					<l>Meghökkent a vitéz, s már elve szerinti menéssel</l>
					<l>Hátrafelé lépett, mikor egy tünemény mosolyogva</l>
					<l>Inte felé, tünemény, mondhatlan kellemü bájhölgy.</l>
					<l>„Útas, akárki vagy” így zengett énekszerü hangja</l>
					<l>A hölgynek, „lakomat ne kerüld, ez béke tanyája,</l>
					<l>Ételedűl kenyeret nyujt asztalom; édes itallal</l>
					<l>Olthatod itt szomjad s kipihenve mehetsz tova reggel.</l>
					<l>Társaid is vannak? mind jőjetek: itt valamicske</l>
					<l>Van még a megavult magyaros vendégszeretetből.”</l>
					<l>Melyre vitézlő Bende lovag nagy szívbeli kéjjel</l>
					<l>Válaszol: „Ó deli hölgy, istennő, mennyei szellem,</l>
					<l>Vagy mi nevet leljek, hogy bántalmadra ne légyen,</l>
					<l>Nem méltó nyomorúlt csapatunk magas úri kegyedre.</l>
					<l>Úgy tetszett kivül: e hajlék csak pusztai gunyhó,</l>
					<l>Semmi egyéb, s mi vihar-zaklatta szegény nemes ifjak</l>
					<l>(A nemes úti-levél bár ázva kicsint, ehol itt van,</l>
					<l>Még egy hónapig áll, azután mást válthat az ember)</l>
					<l>Kényteleníttettünk szikkadtabb helyre vonúlni.</l>
					<l>Ó magas istennő, deli hölgyek hölgye, bocsás meg,</l>
					<l>Hogy rút-piszkosan és pacuhán jelenünk meg előtted.</l>
					<l>Ím bajuszom, hajam a sártól díszetlenül össze-</l>
					<l>Csapzottak; könyököm, térdim kifeszülnek a mezből,</l>
					<l>Csizmám talpa levált, köpenyem félig csupa kastos,[140]</l>
					<l>Társaim is rondák, mint a tintába fürösztött</l>
					<l>Házi legyek, cudarok, mint ághegyről szakadott váz.”</l>
				</lg>
				<lg>
					<l>Szóla; varázs Armída pedig nagy drága mosollyal</l>
					<l>Nyújtva fehér jobbját a vezérnek kéjteli csókra,</l>
					<l>Tüstént langy feredőt rendelt tündérei által</l>
					<l>A tizenegy hősnek tizenegy tündéri szobába;</l>
					<l>Bendének legelűl, legszebbet s illatosabbat.</l>
					<l>Fürdés végivel új deli köntösöket vitetett be:</l>
					<l>Attila-dolmányt szép angol posztóbul, iromba</l>
					<l>Tág bugyogókat, aranysujtásos azurszinü mellényt,</l>
					<l>Párizsi nyakkendőt, pitykés fejü szőke topánkát,</l>
					<l>Görbe török kardot, mely minden egyébre nagyon jó,</l>
					<l>Csak vágásra nem és szúrásra, piros belü szőrös</l>
					<l>Kalpagokat, szóval mindennemü pippere cikket,</l>
					<l>Mellyeket útasaink szaporán fölszedve magokra,</l>
					<l>Megjelenének együtt haragos morgalmu gyomorral.</l>
					<l>Aztán volt is evés, volt drága boroknak ivása;</l>
					<l>Mellyeket én önkényt hagyok el most: mert az evésben</l>
					<l>Semmi poétai nincs; az ivásban volna, de Priznitz</l>
					<l>Víznél rendeli már vizenyős versünk irogatni.</l>
					<l>Asztal után zene volt és tánc: a fürge leánykák</l>
					<l>Lejtének walzert, quadrillet, ecossaiset, puha lengyelt,</l>
					<l>Cotillont, polkát, ländlert, nagy díszü kozákot,</l>
					<l>Cifra mazúrt, a királyi zsidót, erdélyi oláhost,</l>
					<l>Sőt tán még a tarantula táncát is robotolták,</l>
					<l>Csak nem a büszke magyart, nem a nemzeti bélyegü csárdást.</l>
					<l>Folyvást járt ezalatt a pohár és a hazamentők</l>
					<l>Nem menekülhettek többé az elálmosodástól.</l>
					<l>Szép Armída pedig, hogy férfia díszes alakján</l>
					<l>Táplálhassa szemét hova húzamosabban, ohajtá</l>
					<l>Hallani Bendétől éltének hősi kalandjait.</l>
					<l>Melyre szerelmes Bende lapost pillantva, tojásdad</l>
					<l>Ásítások után, ekkép kezdette beszédét.</l>
				</lg>
				<lg>
					<l>„Mondhatlan fájdalmat ujít e parancs kebelemben,</l>
					<l>Ó deli tündérhölgy, miszerint meghallani vágyol</l>
					<l>Életem eddigi bal történeteit. Ki ne sírna,</l>
					<l>Hajh ki ne könnyezné sorsát vackornyi könyekkel</l>
					<l>- Bár a legszelesebb liberális volna különben -</l>
					<l>A keserű próbára jutott magyar alkotmánynak!</l>
					<l>És már a kakasok kukorékolnak: pityusok mind</l>
					<l>Társaim is, s horkolnak ugyancsak, mint fene vadkan,</l>
					<l>Ámde ha oly nagy a vágy benned megtudni kalandim:</l>
					<l>Elmondom röviden.”</l>
				</lg>
				<lg>
					<l>„Születésem vettem ezen szép</l>
					<l>Nagy Magyarországban, Q. vármegye békés ölében,</l>
					<l>Melyben apám fő táblabiró vala, harmados egy nagy</l>
					<l>Terjedetű faluban, s úr mint a kínai császár.</l>
					<l>Mély eszü ember volt, a legelső rangu tekintély,</l>
					<l>Ritkán szólt s keveset megyegyűlésekben, azért őt</l>
					<l>Békén hallgatták, mivel újság volt a felállás</l>
					<l>Már maga is, de beszéde sem a már untig abárlott</l>
					<l>Tárgyra vonúla, hanem másról szólt, érdekesebbről.</l>
					<l>Árvai dolgokban nagy jártasságu egyén volt:</l>
					<l>Ő maga több rendű nemes árvák gyámnoka, buzgón</l>
					<l>Elnöklött napidíj nélkűl is az árvai széken,</l>
					<l>S oly sarkantyuja volt gyámoknak, szolgabiráknak,</l>
					<l>Tiszti ügyészeknek, hogy alig lőn nagykoruvá az</l>
					<l>Árva, midőn már gyámja - letisztázottan! az első</l>
					<l>Évrüli számadolást beadá; sőt részleg az orphan</l>
					<l>Kézbe kapá vagyonát, vala bár még sok difikultás.</l>
					<l>Főleg azonban az úrbérben volt otthonos: úri-</l>
					<l>Szék nem igen történt, melyben nem apám vala elnök,</l>
					<l>És ezt tette, mivel miseram plebs contribuensem</l>
					<l>Szánta; gyülölte pedig sőt megbuktatni kivánta</l>
					<l>Földesurát: örömest kapará hát a’ napidíjat,</l>
					<l>És ha lehetne, kiéli a zsarnokot ön-falujából.</l>
					<l>Első volt, ki a nép sorsát könnyítni akarván.</l>
					<l>Megtiltá gabonát égetni kazánokon, és nagy</l>
					<l>Áldozatokkal erős szeszgyárt hoza létre falunkban,</l>
					<l>Honnan az életvíz olcsón juta póri torokba.</l>
					<l>Máskép jó tarokos, ferblista, dióra, sulyomra,</l>
					<l>(A préference-tanulást, hajh! félbe hagyatta halála),</l>
					<l>Első rendü pipás, lovag orvosi elhitetésből,</l>
					<l>Jó apa, jó férj volt, legyen áldott hűlt pora érte.</l>
				</lg>
				<lg>
					<l>„Kedves anyám (ah, anyám!) sem volt méltatlan urára.</l>
					<l>Egyike volt - dicsekedhettem ezzel - az angyali nőknek,</l>
					<l>Kik, Katalin cárné módjára, magasra jutának</l>
					<l>(Millyen nem sok akad) szüle nélküli szolga leányból.</l>
					<l>Hogy hűsége szilárd vala, megmutatá: tizenegy év</l>
					<l>Forgott el, mielőtt oltárnál egybekelének,</l>
					<l>S addig is oly hű volt, mint hitfölvétel után lőn.</l>
					<l>Lángelmű vala. Két nagy zongora nyűtt el a fínom</l>
					<l>Újjak alatt; folyvást pörögé a francia nyelvet,</l>
					<l>Mellyet a fürdőkön nyolc hónap alatt betanúlt volt</l>
					<l>(Míg én dajkatejet szoptam) s széltére beszéle</l>
					<l>Főleg az ollyan előtt, ki e nyelvben nem vala jártas.</l>
					<l>Gazdasszonyságát nincs emberi nyelv kibeszélni.</l>
					<l>Válogatott külföldi szakácsok „nóbelesíték”</l>
					<l>Konyháját, de hibát lelt bennök, jóllehet ők sem</l>
					<l>Tudták a magyaros töltött-káposzta-csinálást.</l>
					<l>Tarta divatlapot a Spi-egelt (mint mondani szokta),</l>
					<l>S még Pesten csak alig ment egy viselet ki divatból,</l>
					<l>Már őnála bejött: ő volt falun a prima donna;</l>
					<l>Tiszta meg ollyan volt, oly változatos kicserélést</l>
					<l>Kedvele mind a fehérnemüekben, mind a - cselédben,</l>
					<l>Hogy majd példabeszéd lőn a közelebbi megyéken.</l>
				</lg>
				<lg>
					<l>„Ők voltak szüleim. Születésem napja falunkban</l>
					<l>Nem kis zajt okozott, mert akkor az udvari hajdúk</l>
					<l>Négy borjút, hatszáznyi tojást, tíz jókori bárányt,</l>
					<l>Száz csirkét s ugyanannyi köcsög vajat összezsaroltak</l>
					<l>Létemen örvendő jobbágyim szeretetéből.</l>
					<l>Már mint táblabirót sorozott bé mátrikulába</l>
					<l>A pap is, akit apám tartott vala ingyen ebéddel</l>
					<l>Udvari papjául s egyszersmind - kártyabarátul.</l>
					<l>Majd felfalt az apám. Nehezen várá, hogy az első</l>
					<l>Szót kirebeghessem, mindjárt szép cifra, betyáros</l>
					<l>Káromlásra tanít vala, mondván: úgy leszek ember.</l>
					<l>Számba tevé a pipát, poharából ittam erős bort.</l>
					<l>Mellyektől neveté ha fogék szép róka fiúkat.</l>
					<l>Lángész volt örököm: de apám félvén, hogy az elme-</l>
					<l>Fejlődés akadályt gördít a testi növésnek,</l>
					<l>Nem tüzelé kitörő zsenimet, sőt visszafenyíté.</l>
					<l>Ostor, puska, fakard, sárkány, falovak, kocsi, szánka</l>
					<l>Fejleszték az erőt, a vitézséget tagaimban,</l>
					<l>Nem volt a faluban pór gyermek, bármi kamasz hős,</l>
					<l>Kit földhöz nem üték (igaz, ő nem nyúlhata hozzám</l>
					<l>Mert tiltá az apám), kit meg nem téptem akárhol.</l>
				</lg>
				<lg>
					<l>„Így töltém tizenegy kora éveimet zabolátlan;</l>
					<l>Ami azontul jött, hajh, máskép kelle kitöltnöm!</l>
					<l>Egy szép reggel apám hívatja az iskolamestert,</l>
					<l>Az jő, s engem apám átad, hogy vinne magával.</l>
					<l>Ostorom és paripám fölszedvén mentem utána:</l>
					<l>Mert nem ijedtem volna meg a vad krími tatártól.</l>
					<l>Kézen fogni akart, de kirántám jobbom azéból,</l>
					<l>S pattanték egy erőst, csupa ismerkedni, fülébe,</l>
					<l>Szalma-fedett házhoz vezetett, hol, most is eszembe</l>
					<l>Jut, legelőször is a tetemes küszöbön nagyot estem</l>
					<l>(E küszöb egyszersmind tüzifát hagya vágni gerincén).</l>
					<l>Ronda sülyedt szoba volt, melyben, szitkozva, fölállék;</l>
					<l>Vastag tölgyfa padok, fal hosszant, korcsmai módra.</l>
					<l>A mester pedig ekkor egyik szögletbe mutatván</l>
					<l>Elsőnek nevezett. Oda ültem nagy vonakodva,</l>
					<l>Majd oda is szokván nehezen, minden tudományban</l>
					<l>Két év telte alatt csoda távolságra haladtam:</l>
					<l>Tudtam az úri könyört, hiszek-egyet, tudtam az első</l>
					<l>Száz zsoltár szövegét; a Bázsán szörnyü bikáit,</l>
					<l>A Hermont, a Zoánt és több efféle tanulmányt,</l>
					<l>Sőt a tanításban sem voltam rest, valahányszor</l>
					<l>A haragos mester rám bízta itélete végre-</l>
					<l>Hajtását, hatokat diktálva buták- s feledőkre.</l>
					<l>Ilyenkor con amore utánzám Fercsit, a hajdút,</l>
					<l>Aki az udvarban botozott szép ünnepiséggel</l>
					<l>Nyers-nyakas embereket, kik apámat nem süvegelték.</l>
				</lg>
				<lg>
					<l>„Ennyi jelességgel méltán kitüném a fiúk közt;</l>
					<l>Népszerüvé lettem, mert - reszkettek haragomtól;</l>
					<l>Mind kedvem keresték, hogy mérsékeljem ütésim.</l>
					<l>Történt egyszer a többi között, hogy az iskolamester</l>
					<l>Büszkén járván a rögös alju szobában alá s fel,</l>
					<l>Kedvem jött a fejér krétával nagyfülü főket</l>
					<l>Írni kabátja poros hátára. Nevettek a kölykök:</l>
					<l>Mest’ram hátra tekint, galléron fogja müvészét,</l>
					<l>És pattant fejemen bütyök-ujja vadízü barackot.</l>
					<l>Várj, mester! mondék, várj rá, ha nem érted a tréfát,</l>
					<l>Még boszumat töltöm: megeszed magvát e baracknak.</l>
					<l>Volt a terem végén egy furcsa idomzatu tanszék,</l>
					<l>Mellyet mester uram faragott ó kút bodonából,</l>
					<l>S alját deszkával beszegezvén, három egyenlő</l>
					<l>Kurta mozsárlábat fűrészelt annak alája.</l>
					<l>Rés volt a bodonon balról, ott bútt be a mester</l>
					<l>S büszkén hajlongott benn’ hátra előre naponként.</l>
					<l>Háta megett a bodon-karimán nagy fekete tábla</l>
					<l>Volt támasztva, befestve dagadt lábszáru betűkkel,</l>
					<l>Ím e bodont szemelém ki boszúm céljára segítő</l>
					<l>Eszközöműl, és így ment véghez nagyszerü tréfám:</l>
					<l>A tanszéknek elül lábát kivevém a tanító</l>
					<l>Távolléte alatt, s kórócskát dugva helyette</l>
					<l>Vártam a majd bejövő mestert színlett nyugalommal.</l>
					<l>Jött; tanszékibe bútt, hajlongott, hátra, előre:</l>
					<l>A kórócska kitört; maga felfordult bodonostul,</l>
					<l>Ráhullván a nehéz fali tábla fejére, nyakára;</l>
					<l>Én meg egy ugrással felülék a tábla-középre</l>
					<l>S híván társaimat, vidor arccal, tenni hasonlót,</l>
					<l>Ránehezültünk vagy harmincan mester uramra,</l>
					<l>És mikor ellapitók kedvünkre, mi szerte szaladtunk,</l>
					<l>Ő pedig ügybajjal szabadulván, elmene tüstént</l>
					<l>A történteket elpanaszolni apámhoz: azonban</l>
					<l>Semmi egyéb nem lőn az eredmény, mint hogy a mester</l>
					<l>Egy harmadnap alatt vándor táskával elindúlt,</l>
					<l>Új maradást, új hont keresendő széles e honban.</l>
				</lg>
				<lg>
					<l>„Mostan apám nevelőt fogadott számomra, fölötte</l>
					<l>Nagy bérért (tizenöt pengőt ígérve havonként!)</l>
					<l>Ám nekem a nevelő nem tetszett: ostoba lény volt,</l>
					<l>Aki - tanításon kívül - semmitse csinált jól.</l>
					<l>Elcsapatám. Másik jöve: azt olly alkukötéssel</l>
					<l>Vette apám mellém, hogy egyuttal lenne lovászom;</l>
					<l>Elrontá lovamat, túl kellett adnom az árván.</l>
					<l>Végre került egy jó: ott alszik ama szögeletben.</l>
					<l>Jó kártyás, lovag, ember a talpán minden időben,</l>
					<l>Elsőrendü vadász, neve: a tűzlelkü Doronghy,</l>
					<l>Hű vezetőm oda, hol szép lyány és jó bor a háznál.</l>
					<l>Tőle tudom, hogy’ kell a nemessel bánni, ha szívét</l>
					<l>Itce borért, huszasért akarom megnyerni cserébe,</l>
					<l>És őáltala lőn, hogy - az élet zsenge korában -</l>
					<l>Nem legutolsó hírt szerezék nagyhírü megyémen.</l>
				</lg>
				<lg>
					<l>„Történt eközben, valamely Széchényi nevű gróf</l>
					<l>Írt valamely könyvet (kár volt nem alunnia inkább!)</l>
					<l>E könyvnek neve volt... Hitel... úgy tetszik Hitel! úgy van;</l>
					<l>Zajt üte akkor e könyv; olvasta paraszt, nemes egyre,</l>
					<l>Aki csak egy félnapra belé pillanthata; sőt volt</l>
					<l>Ollyan is, aki saját pénzén megvette magának.</l>
					<l>E könyvet, miután megkapni hiába törekvék</l>
					<l>Kedves apám, megvenni, pedig - könyvet! magyar ember!</l>
					<l>Végre Doronghy komám okosan kicsené kaszinónkból:</l>
					<l>Macska, gyümölcs és könyv, úgymond, nem orozva nem is jó.</l>
					<l>Hajh, deh! mit tud e föld nyomorú fia, mit tud előre?</l>
					<l>Tudja-e, hány évig nem adóz a magyar nemes ember?</l>
					<l>Tudja-e, mennyi ezerbe kerűl majd a megyetisztség?</l>
					<l>Tudja-e, kit fog a főispán kijelölni? kit üt meg</l>
					<l>A többség? Hosszú pöre még hány évig elélhet?</l>
					<l>Ellenben pedig abból hány ügyvéde kihalhat?</l>
					<l>Jobb lett volna, bizony, soha el nem lopni e könyvet,</l>
					<l>Ellopván pedig azt egyenest tűzlángba röpítni</l>
					<l>Inkább, mintsem apám olvasni leüljön elastisch</l>
					<l>Székibe s olvasson, gyakran kialudt pipa mellett.</l>
					<l>Ó deli hölgy, sohasem kelt fel többé az ülésből!...</l>
					<l>Megborzadva veté lábához a könyvet, agyára</l>
					<l>Szökkent vére, rövid pihegéssel hátra hanyatlott;</l>
					<l>És - a damoklesi kard leszakadt, a szörnyü halálcsöp:</l>
					<l>Árva levék!.............................</l>
				</lg>
				<lg>
					<l>„Teltek az évek. Anyám teleit bálban, nyarait meg</l>
					<l>Fürdőkben tölté, keserű búját feledendő:</l>
					<l>Én kocsikat, lovakat tarték és tagja levék a</l>
					<l>Hont felüdítendő agarászó egyesületnek.</l>
					<l>Nyertem ezer pengős agarakkal drága pipákat,</l>
					<l>Kártyáztam nagyban; nem marqueurös nyereségért,</l>
					<l>Nem, hanem a hirért, mint földesur és nemes urfi.</l>
					<l>Tisztújításkor százával hánytam a százas</l>
					<l>Bankjegyeket (bizonyos gyapjúmnak előleges árát),</l>
					<l>És mama nem gondolt vele, mert neki szinte havonként</l>
					<l>Egy-két pár ezeret kellett felküldeni Bécsbe.</l>
					<l>Egykor azonban anyám hazajött egy francia gróffal,</l>
					<l>S e comte elhiteté vele, hogy neveletlen az úrfi</l>
					<l>(Már én) s hogy nevelést Magyarország adni nem is tud.</l>
					<l>És javasolta, hogy útaznám be müvelt Európát.</l>
					<l>Kaptam az alkalmon, mert untam már magam épen,</l>
					<l>S mellém véve Doronghy komát, túdós nevelőmet,</l>
					<l>S megrakván zsebemet hatezer birkával, a messze</l>
					<l>Útra elindúltam. Mama s a comte honn maradának.</l>
				</lg>
				<lg>
					<l>„Merre megyünk, dominé? kérdém a vidor nevelőtől:</l>
					<l>Amint eltörlött, de azért bátran kiparancsolt</l>
					<l>Rospontos lovakon szűlő falumat tova hagytuk.</l>
					<l>Legjobb lesz, felfelé, csak a székvárosba sietnünk.</l>
					<l>S innét gyors-szekeren föl Pestre, hol a dunagőzös</l>
					<l>Készen vár, hogy azonnal a Judenplatzra röpítsen.</l>
				</lg>
				<lg>
					<l>„Indúlóban volt a gyorskocsi épen; azonban</l>
					<l>Két hely üres volt még: befizettük, amennyit a német</l>
					<l>Pénzünkből kifogott; fecsegett valamit, mi fejünkkel</l>
					<l>Ráhagytuk, nehogy azt gondolja, nem értjük amit mond.</l>
					<l>Városokon, falukon folyvást gyühügetve haladtunk,</l>
					<l>Mellyeknek neveit nem tudta Doronghy komám se,</l>
					<l>Mástól kérdeni én pedig átallám, nehogy ekkép</l>
					<l>Járatlanságom kinevesse az úti közönség.</l>
					<l>Máskép semmi bajunk: pecsenyénk minden fogadóban,</l>
					<l>Jó, bár drága, borunk kivevén, hol rossz vala, néhol</l>
					<l>Hölgyek is, egy kettő, a legközelebbi diéta</l>
					<l>Végin - együtt az ujabb törvénnyel - kelve Pozsonyból.</l>
					<l>Már nem messze valánk Pesttől: már látni gyanítám</l>
					<l>Ős Buda nagy hegyeit, legalább a dajkamesékből</l>
					<l>Ismeretes Gellérthegyet és a tompa Királyorrt,</l>
					<l>Melyről obsitosok szedtek vala csillagot egykor.</l>
					<l>Füstös oláhfalukon vezetett útunk; hegyet értünk:</l>
					<l>Pest mégsem közelít, Mátyás palotája sehol sincs;</l>
					<l>Hegyvölgyet mászunk: végtére kilátszik a város</l>
					<l>És, uram irgalmazz! mutogatják: íme - Kolozsvár.</l>
				</lg>
				<lg>
					<l>„Mit tegyen illyenkor nemes ember? dús magyar úrfi?</l>
					<l>Üssek-e? kit, vagy mit? ki hibája, miénk-e vagy a gaz</l>
					<l>Hippophagé? az övé, az övé, mert mért magyarúl nem</l>
					<l>Szólt, magyar emberhez, Magyarországban? De hol ő most?</l>
					<l>Nem vala hát más mód, mint káromkodni erősen,</l>
					<l>S szidni - mivel nem volt egyebet kit szidni - az Istent.</l>
				</lg>
				<lg>
					<l>„Semmi, Doronghy komám, mind semmi; ha már ide jöttünk,</l>
					<l>Város ez is, mondják, nézzünk szét benne. Ugy is lőn.</l>
					<l>Megszeretők a helyet; nyolc hétig nézegeténk szét,</l>
					<l>Láttuk az egyszarvút, ettünk a tarka kenyérből.</l>
					<l>És most visszafelé forduljunk? Mit felelünk, ha</l>
					<l>Kérdi a francia gróf: micsodás Páris vagy az angol</l>
					<l>Főváros (neve nem jut eszembe, pedig tudom, ott van</l>
					<l>Írva beretvámon)? Legalább még egy darabocskát</l>
					<l>Útazzunk: vagy a gróf addig haza megy, vagy - utaztunk,</l>
					<l>Mondhatjuk, mivel így akarók, e tájra szerettünk.</l>
				</lg>
				<lg>
					<l>„Így Szebenen, Brassón (szép szásznők) menve keresztül,</l>
					<l>Assziba rándultunk. Okos egy nép volna különben</l>
					<l>Benne, de ostoba, mert fával kövezé ki az utcát:</l>
					<l>Hátha megégne az út: hol járna ebanyja oláha?</l>
					<l>Itt már boldogulánk: nevelőmből folyt az oláh szó.</l>
					<l>Egy faluban született magyarokra lelénk. Uram Isten:</l>
					<l>Míly jó voln’ ezeket honi tótokkal kicserélni!</l>
					<l>Majd Bukarestbe menénk: itt is tűzfészkek az útak,</l>
					<l>S ím ez oláh példán nem röstel járni ma Páris!</l>
				</lg>
				<lg>
					<l>„Nem tetszik Bukarest. Galacig szekeren, Galacon túl</l>
					<l>Gőzösön útaztunk. Hamis egy játék az a gőzös:</l>
					<l>A német szemetet, dudvát füstöltet alatta</l>
					<l>És el akarja hitetni velünk, az hajtja hajóját.</l>
					<l>Nem tudom én mi, de gőz nem hajtja, megesküszöm arra:</l>
					<l>Van télen, tavaszon füst, gőz ezerannyi minálunk,</l>
					<l>És mi hatása? miért nem hajtja el a vad oláhnak</l>
					<l>Kémény és padolat nélkűli gazos kalibáit?</l>
				</lg>
				<lg>
					<l>„Majd a Dunával együtt befutánk a Fekete-tenger</l>
					<l>Öblibe. Hej nagy tó az a tenger! partja se látszik.</l>
					<l>Azt hittem: feketébb leve van, s hogy tinta gyanánt is</l>
					<l>Használják: de biz az még inni sem ér föl a vízzel.</l>
					<l>Ez kutya egy út volt: fönt a födelen gonosz a szél;</l>
					<l>Lent a szobában gőz, nagy hőség fojta rakásra.</l>
					<l>Felfogadám, ha megint szárazra jutok, soha többé</l>
					<l>Nem fogok ülni hajóra, ha parfüm hajtja, nem a’ füst.</l>
				</lg>
				<lg>
					<l>„Konstantinápolyba jutánk. Sok tarka török van</l>
					<l>Benne: csodáltam hogy’ hagyják ott széltire lakni.</l>
					<l>Egy helyt hét tornyot mutatának: néztem a tájra</l>
					<l>S többet háromnál föl nem veheték. Mutatának</l>
					<l>Egy nagy várat is, azt mondván hogy benne a császár</l>
					<l>Laknék: ezt nevetém, mert annyit csak tudok én is,</l>
					<l>Hogy »Bécsben« lakik a fölséges római császár.</l>
				</lg>
				<lg>
					<l>„Őszre került az idő. Haza kellene menni, Doronghy,</l>
					<l>Mondám, untig elég tudományt vettünk ezen útból.</l>
					<l>S hét hét mulva Drinápoly, Viddinen és Belegrádon</l>
					<l>Által a Bánátban, Magyarországnak közelében,</l>
					<l>Termettünk; honnét nagy kínnal elértük ohajtott</l>
					<l>Falvunkat. Szomorú a többije, drága kisasszony!</l>
					<l>Nem nyújt élvezetet nagysádnak, csak sebem írját</l>
					<l>Tépdeli föl.”</l>
				</lg>
				<lg>
					<l>De varázs Armída tovább is akarta</l>
					<l>Hallani s olvasztó szeme pillantása elég volt</l>
					<l>Bendéből kivarázslani e még hátralevőket:</l>
				</lg>
				<lg>
					<l>„Házunknál idegent leltünk. Egy potrohos ember</l>
					<l>Otthonias képpel, melyen a vendégiszony ollyan</l>
					<l>Kórjeleket mutatott, mint foghúzási dolognál</l>
					<l>Látni lehet, fogadá zavaros színű köszönésünk...</l>
					<l>Honn-e anyám? kérdém; »kii?« s nagy szemeket vet az ember,</l>
					<l>»Ah vagy tán az előbbi tulajdonos úgy-e? az L*be</l>
					<l>Ment, miután harminckét évre kivettem ezen kis</l>
					<l>Birtokot (és ezzel kezeit bő pantalonának</l>
					<l>Tág zsebjébe dugá) s kifizettem mind az utolsó</l>
					<l>Fillérig. Tessék oda menni, ha tartozik önnek.«</l>
					<l>Elfordult s hidegen nézett a novemberi ködbe.</l>
					<l>Hajts, kocsis! ordíték az oláhnak, római nyelvén,</l>
					<l>Melyből majd száz szót hoztam haza távol utamból,</l>
					<l>Nem baj a pénz, de ma L*be megyünk, máskép agyonütlek.</l>
				</lg>
				<lg>
					<l>„Így a remény s ijedés kocsisomba szilaj tüzet adván</l>
					<l>S e tüzet ostora somnyele átöntvén a lovakba:</l>
					<l>Tízkor az l*i rokon kapujánál végre megállánk.</l>
				</lg>
				<lg>
					<l>„Itten anyám betegen feküdött, közel a legutolsó</l>
					<l>Perchez; alíg ismerhete rám, és félrebeszélvén</l>
					<l>Váltót emlegetett. Rokonunk mondá el a történt</l>
					<l>Gyászesetet: hogy anyám számos váltót kibocsátván,</l>
					<l>A gaz kölcsönzők, gaz bírák dobra verették</l>
					<l>Ingóit; kifogást sem hagyván tenni szegénynek,</l>
					<l>Mellyet - háromszor legalább - tehet a nemes ember;</l>
					<l>És hogy nem lévén hova nyúlnia, kénytelenűle</l>
					<l>Fekvő birtokomat zálogba bocsátni, de a pénzt</l>
					<l>Fölvévén, vele a gaz francia comte tova illant:</l>
					<l>Mellyeni bújában beteg ágyba esék, soha többé</l>
					<l>Föl nem üdűlendő!.........................</l>
				</lg>
				<lg>
					<l>„Félév mulva sötét-komoran tértem meg anyámnak</l>
					<l>Sírjától, hova eltemetém pénzemnek utolsó</l>
					<l>Fillérét. No Doronghy, hová most? merre van otthon?</l>
					<l>Mit természetesen ő szintúgy nem tuda, mint én.</l>
					<l>Törte fejét mégis, ha talán e vérveritékes</l>
					<l>Munka után valahogy sikerülne koholnia tervet.</l>
					<l>A tisztújítás ötlött fel végre agyában,</l>
					<l>Szolgabiróságot praescríbálván bajaimról.</l>
				</lg>
				<lg>
					<l>„Megvesztél te komám? felelék: tudod-é, hogy a zsebben</l>
					<l>Nincs egy erős krajcár s pénz nélkül eb a magyar ember?</l>
					<l>Ám ő megmutatá, hogy járatos a honi törvény</l>
					<l>Bakrai közt, és ért a nyúlkereséshez ugyancsak,</l>
					<l>Megfejtvén, miszerint a magyar nemes ősi vagyonját</l>
					<l>Tízszer eladja, ha kell, és visszapörölheti mindég;</l>
					<l>Hogyha pedig más ad, vagy zálogosít is, olyasmit,</l>
					<l>S őt - mert még nem is élt - meg nem kínálta vevője,</l>
					<l>Jó kötekednie, mert vagy megnyeri, vagy szedi a sok</l>
					<l>Pótlékot, mi talán még jobb, mint nyerni sokára.</l>
					<l>Azt javasolta tehát: rontsunk a goromba vevőre,</l>
					<l>Hogy, ha nem ád még a zálog-summára, mi rögtön</l>
					<l>Perbe fogatjuk. Mely hadi cselnek jó sikeréül</l>
					<l>Másnap ezer pengőt nyomtam dagadó kebelemhez.</l>
				</lg>
				<lg>
					<l>„Most legelőször is a főispán tiszteletére</l>
					<l>Mentem. Atyám végett kegyesen fogadott. Szivaroztunk:</l>
					<l>Kérdeze törvényből holmit, mire hogy’ felelék meg,</l>
					<l>Én természetesen nem tudhatom, annyival inkább,</l>
					<l>Mert kérdései sem voltak tisztában előttem.</l>
					<l>Jónak láttam azért ollyanról szólni, mit értek,</l>
					<l>És felhoztam a tisztújítást, szolgabiróvá</l>
					<l>Instálván nevemet tűzetni ki... Elmosolyodtak</l>
					<l>Ajkai és így szólt: ki a pályán célt akar érni:</l>
					<l>Tűr sokat és munkál, izzad, hol fázik, az ifjú,</l>
					<l>Ója magát bortól, szerelemtől. Boldog az ifjú:</l>
					<l>Egy tavasz és egy nyár van még őszének előtte.</l>
					<l>Míg tart szép nyarad, édes öcsém, hát rakjad a fészket:</l>
					<l>Szorgalom és tűrés! még nagyra mehetsz, csak akarjad.</l>
				</lg>
				<lg>
					<l>„Megköszöném s jöttem. Van ezer pengőm, tele torkom,</l>
					<l>Termetem és képem; tudok a kutyabőrös urakhoz,</l>
					<l>Van szép cifra szüröm, selyem üngöm, vértesi baltám,</l>
					<l>Pengő sarkantyúm, rőfös toll a kalapomnál;</l>
					<l>Kostököm’ egypár száz kortespipa meg nem ijeszti,</l>
					<l>S káromkodni tudok, cifrábban mint a toborzó:</l>
					<l>Így nem igen félek, hogy a főispáni figyelmet</l>
					<l>Kortesi érdemeim, szolgálataim kikerüljék.</l>
				</lg>
				<lg>
					<l>„Folytak a készületek. Mert két párt volt a megyében,</l>
					<l>Egyik az ős magyarok nemadózó pártja: tapasztalt</l>
					<l>Ősz öregek, nagybirtokosok, grófok, hadi tisztek,</l>
					<l>Consiliariusok (mindhárom fajja ezeknek),</l>
					<l>Táblabirók és szolgabirók, közbirtokosocskák,</l>
					<l>Végre a romlatlan, címerleveles rokonoknak</l>
					<l>Szép szót megfogadó, jogokat védő sokasága.</l>
					<l>Másik a hígvelejű szóhősök zajtele pártja:</l>
					<l>Kik miután magokat vagyonoktól megszabadíták</l>
					<l>Most szabadelvűknek szeretik hánytatva nevezni.</l>
					<l>Máskép pörkerülő prókátorok, elszabadított</l>
					<l>Gazdai tisztek, bűnkereset-sujtotta uracskák,</l>
					<l>Pusztult földesurak, kitagadt fiak, írnok öcséim,</l>
					<l>Konyhai látogatók, hervadt rózsák fizetéses</l>
					<l>Pillangói: rövid szóval mindennemü serge</l>
					<l>A békételenek, szeleburdiak és fecsegőknek;</l>
					<l>Nem kis része pedig honoratiorok: tudományos</l>
					<l>Kántorok és jegyzők s több ily kapa-unta parasztok.</l>
					<l>E két párt közepett vala még egy ingadozó párt,</l>
					<l>Mely mint színehagyott posztó, kétes, ha piros vagy</l>
					<l>Zöld volt-é hajdan: most illeszd bármi szinűhöz,</l>
					<l>Egyformán veti arra tökélytelen árnya fakóját.</l>
					<l>A maradandó párt tens Nemdy urat kiabálta;</l>
					<l>A szaladandó párt valamely nagyszáju Parázsit.</l>
				</lg>
				<lg>
					<l>„Hosszas volna előszámlálnom, mit követék el</l>
					<l>Pártom híveiért, de kivált magamért, faluszerte;</l>
					<l>Mint nyomtam kebelemhez a zsíros ködmenü noblesse-t</l>
					<l>A zamatos csókot mint viszonozám tele szájjal;</l>
					<l>Mint osztám a huszast, szájszámra s a száj erejéhez</l>
					<l>Képest; mint tüzelém őket harapós italokkal;</l>
					<l>Főleg mint hazudék soha nem hallott jogaikról,</l>
					<l>És az arany bullát, mint gyémántoztam előttük,</l>
					<l>Százszor is esküdvén, hogy Nemdy ha lészen alispán,</l>
					<l>Nemcsak a már felrótt méltatlan adót letörűli,</l>
					<l>Sőt a paraszti adót is köztük elosztja jutalmúl,</l>
					<l>És több illyeseket: mellyek bizonyos sikeréűl</l>
					<l>Háromezer vótum tátott rám hárpia torkot.</l>
					<l>Összeirás történt. Nem az elnyűtt régi modorban,</l>
					<l>Így ir a jegyzőkönyv, hanem új rendben, szigorúan.</l>
					<l>A névsor pedig a szavazás idején betüsorral</l>
					<l>Volt kikiáltandó s az egyén akkép szavazandó.</l>
					<l>Szentűl van. Mi tehát feljártuk hadnagyainkat,</l>
					<l>(Mert a hadnagyokat könnyű rábirni a jóra)</l>
					<l>Tettünk összeirást: (játék neveket kitalálni</l>
					<l>S a szavazást azután elvégeztetni paraszttal)</l>
					<l>S úgy vártuk be a tens küldöttséget, ki örömmel</l>
					<l>Elfogadá a kész névsort és víg lakománál</l>
					<l>Jókat ivott a nehéz munkára, javábul a bornak.</l>
				</lg>
				<lg>
					<l>„A tisztújítás egy hét vala már; mi az órát,</l>
					<l>Perceket úgy lestük, mint víg szüretet les a gyermek;</l>
					<l>És ím, hirtelen a főispán vármegyegyűlést</l>
					<l>Hirdettet, valamely most jött fensőbbi parancsért.</l>
					<l>Összegyülünk, a parancs olvastatik; ennyire megy ki:</l>
					<l>»Tisztesb-rendűség nem lévén ősi nemesség,</l>
					<l>A megye álljon el a végzéstől, melyben ezeknek</l>
					<l>Voksot adott: ha nem áll, tisztújítást ne reméljen.«</l>
					<l>Pártom e rendelményt hódolva fogadta, szokásként</l>
					<l>Ellenben szeleburdi vitézink víttak erősen,</l>
					<l>Piszkoltak mindent, mi fölöttük bír hatalommal,</l>
					<l>Keblükhöz karolák a nevelt honoratior osztályt:</l>
					<l>És ők fércelték e kormányelleni végzést,</l>
					<l>Hogy: Mivel egyrészről terhet visel a nemesekkel</l>
					<l>A tisztesb osztály, másrészről, sokba kerülvén</l>
					<l>Eddig is a szavazathódítás, több haladást nem</l>
					<l>Szenvedhet már tisztfejelésünk: minden időben</l>
					<l>Állani fog honoratiorink szavazatja, kivévén</l>
					<l>A szavazás idejét!...........................</l>
				</lg>
				<lg>
					<l>„Egy nap egy éj a köz, s mehetünk foglalni a termet.</l>
					<l>Méltóságos ur - a főispán - megmutatá hogy</l>
					<l>Van tálentoma, nem kis mértékben, hadi cselhez:</l>
					<l>Tudniillik beparancsola másfél ezret a nemzet-</l>
					<l>Őrségből (azaz: amelyekkel a nemzetet őrzik),</l>
					<l>Színleg a szép s jó rend fenntartására: pedig más</l>
					<l>Volt azalatt... titok... Ej, nagysáddal mért ne közöljem?</l>
					<l>Pártunk szembetünő kevesebbségét akará ki-</l>
					<l>Pótlani e dárdás és szúronyos őrkatonákkal.</l>
				</lg>
				<lg>
					<l>„Végre megért az idő: azaz eljött a kijelölt nap,</l>
					<l>Folyt a tanácskozmány, s bár főispán ur erősen</l>
					<l>Álla, hatalmas okát kifejezvén spártai csak-ban:</l>
					<l>Végre kiforgatták sarkából és kijelölte,</l>
					<l>Akit az ellen akart, mondtam: nagyszáju Parázsit.</l>
					<l>Indúl a szavazás. A nemesség névsora - számos</l>
					<l>Rőfre menő - ott reszket a küldöttségi kezekben.</l>
					<l>»A. betü, első név. Nincs itt? hát jőjön a másik.</l>
					<l>Az sincs? - Ej, minek is, hadd jőjön az, aki jelen van.«</l>
					<l>És jött. - Háromszor szavazánk és, rettenetesség,</l>
					<l>Mégis az ellen nyert! mert ők négyszer szavazának.</l>
				</lg>
				<lg>
					<l>„Nem kicsiny érdemeket szerzék pedig e csatatéren,</l>
					<l>Mert majd elrekedék. De miért kérkedjem e hősi</l>
					<l>Tettemmel? hiszen azt elhírli a Nemzeti Ujság!</l>
					<l>Szolgabiróságom küszöbén állék. Körülöttem</l>
					<l>E hű társaim is, fölemelni azonnal az ifjú</l>
					<l>Judliumot. Tettünk, és tettek az ellenek egyre</l>
					<l>Szolgabirót, meg szolgabirót: főt, alt, közepesdit.</l>
					<l>Sorban az esküttség: »Jobb lesz mint semmi« - morogtam</l>
					<l>Társaimhoz, »de ti is hozzá készültetek immár</l>
					<l>Felmutatásomhoz, fel nem sütlek, ha csak élek.«</l>
					<l>Hajh, hazudék, hazudék: betelett a jurassori szám is:</l>
					<l>(Kell oda más számnál?) és én - ki sem is jelelődtem!!!</l>
				</lg>
				<lg>
					<l>„Tisztújítás ez? kérdém reszketve dühömben,</l>
					<l>Az van-e? vagy vásár, hol lelkeket ad, vesz az ember?</l>
					<l>Hol nem az érdem jő mérlegbe, hanem gaz önösség</l>
					<l>Űz szemfényvesztő játékot az ősi nemessel?</l>
					<l>Én kívánom: a főispán tüstént kijelöljön</l>
					<l>Engemet. - »Ó tüstént« vág közbe az elnök: »ez embert,</l>
					<l>E buta rendzavarót tüstént börtönbe, legények!«</l>
					<l>S megcsillant a sásidomú szuronyok sokasága.</l>
				</lg>
				<lg>
					<l>„Tudtam a nonust, mert a minap betaníta Doronghy</l>
					<l>Erre is egy kínnal, mint már majd vármegyetisztet,</l>
					<l>S börtön!... idézés nincs, megadás nincs, sőt kereset sincs</l>
					<l>Elrendelve, s ime börtön! nekem ősi nemesnek!</l>
					<l>Feldühödém (ki nem is dühödik vala, bántva miként én?)</l>
					<l>És egy erős ugrás a zöld asztal közepére</l>
					<l>Juttata, - társaim is követének; - hol legelőbb is</l>
					<l>A kalamárisokat szétrugtuk az ülnök urak közt,</l>
					<l>(Egy foltocska jutott a főispánnak is akkor)</l>
					<l>S kardot rántva erős védő helyzetbe szorúltunk.</l>
				</lg>
				<lg>
					<l>„Ámde a szúronyosok nyomulának hosszan előre</l>
					<l>Balga, ki ott is küzd, hol csak szaladásban az élet!</l>
					<l>A természet adott embernek lábakat is, nem</l>
					<l>Csak kezeket, s ki pusztán kezeit használja örökké,</l>
					<l>Ollyan, mint a diák, ki felől a krónika írja:</l>
					<l>Hogy kés- villával darabolta fel a fidibust is.</l>
					<l>Így mí sem teheténk egyebet, mint harmatos arcú</l>
					<l>Táblabirák és tens uraim tetején leugorni,</l>
					<l>S hátat fordítván a fényes acél agyaraknak,</l>
					<l>Bordaropogvány közt kinyomulni a lármateremből.</l>
				</lg>
				<lg>
					<l>„Hajh de veszélyünknek még ezzel nem vala vége,</l>
					<l>Üldöztek szanaszét bennünket, mint fugitivus</l>
					<l>Úti betyárt, kinek a törvényszék s tiszti bakója</l>
					<l>Tiszteletére megyen (mert még egy évnyi egérút</l>
					<l>Van s ezalatt a vármegye ölhet bárkit az úton,</l>
					<l>Hisz, ha nem áll neki a végítéletnek, utólag</l>
					<l>Kívül birtokon, azt szabad ám fölvinni az égig!).</l>
					<l>Kertről kertre jutánk, míg végre a fegyveres üldők</l>
					<l>Vad zaja elnémúlt mint a Kösi malma Szoboszlón,</l>
					<l>És mi sikátorokon, zugokon hallgatva ügettünk</l>
					<l>A városszélig, hol vad kocsi áll vala kettő</l>
					<l>- A kocsisok, hihető, bent a korcsmában aludtak -</l>
					<l>S én felszökve nehány társammal egyikre, a többi:</l>
					<l>Hű Maradossy, derék Nemadózy s a nagyfejű Szűzváll</l>
					<l>Még más kettővel követék az ulyssesi példát,</l>
					<l>És felugorva hamar másik szekerére a pórnak</l>
					<l>- Nem lévén mi tovább a megyéhez vonzana bennünk’ -</l>
					<l>A zabevők közzé csapkodtuk a jaj-hegyes ostort</l>
					<l>Meg sem is állva előbb, mint másik vármegye szélén.</l>
					<l>Ott, nehogy ártatlan tréfánk bűntetti lopásnak</l>
					<l>Tessék, a szekeret, lovakat, kormánytalan úton</l>
					<l>Visszabocsátottuk föllelni az abrakadókat,</l>
					<l>És gyalog indúlánk savanyú sorsunknak elébe...</l>
					<l>Hajh, de mi út vala ez! megtörve csatánk dühe által,</l>
					<l>Éhen, fáradtan, de kiváltkép szomjan utaztunk,</l>
					<l>Fő utakat kerülénk, rettegvék felfödözéstől,</l>
					<l>Áztunk, szikkadtunk, valamint tetszett az időnek.</l>
					<l>Legfőbb pontra rugott pedig a nyomor e mai éjen,</l>
					<l>Melyben az orkánnak kísértetek is segitettek,</l>
					<l>Melyben a vész elszórt bennünket s ördögi csalhang</l>
					<l>Hívogatott - majd elrémíteni - bűvtele síkon.</l>
					<l>És tán halva kelünk föl e hajnal lenge szelével,</l>
					<l>Mellyet az ablakokon már-már érzek belopódzni,</l>
					<l>Hogyha te, tündérhölgy, nem küldesz előnkbe vézérfényt,</l>
					<l>Híván nagy kegyesen gyönyör- és kéj-lakta honodba.”</l>
				</lg>
				<p>Harmadik ének</p>
				<lg>
					<l>Már a pirók hajnal diadalzászlója kifeslett</l>
					<l>Napkeleten, s folyvást pirosabbá lőn a hegy ormán;</l>
					<l>Réteken, erdőkön, falukon és városon egyre</l>
					<l>Ébredezett a zsibaj, jeleül, hogy az annyiszor ifjúlt</l>
					<l>Természet ma megint felocsúdott rémriadalmas</l>
					<l>Álmából. A paraszt nyujtózva kel ökrei mellől</l>
					<l>És kitörölve szemét, a most féléve mosottat,</l>
					<l>Cserhaju öklével, ballag mérsékleti boltba</l>
					<l>Egy negyed életvíz lélekderitő italára.</l>
					<l>Szurdikos utcákból, hol az éjt festékes aráknak</l>
					<l>Karjai közt tölté, kimerűl tollas köpenyeggel</l>
					<l>Egy vagy két filozóf, szüleiknek drága reményi:</l>
					<l>Élni sietnek ezek, vásárlani új gyönyörélvet</l>
					<l>Pár huszasért s pótlékul adott potom életerőért.</l>
					<l>Már ama jobbak, kik magukat rég túlmivelék az</l>
					<l>Ostoba természet pimaszos szabatú reguláin,</l>
					<l>Vetkeztettetnek lefelé, hogy az éji Geschäftek</l>
					<l>Lankasztása után elaludják a nap unalmit.</l>
					<l>Itt-ott utcaszögön serkennek a városi őrök,</l>
					<l>És elballagnak kipihenni az éji virasztást,</l>
					<l>Osztoznak zsebelők, csendőrök, az ég adományán,</l>
					<l>Majdan a károsnak nagylelkűn visszahozandók</l>
					<l>Elsikkadt fejszéje nyelét, hitványka jutalmért.</l>
				</lg>
				<lg>
					<l>Főleg a vendéglő körül éber az élet azonban.</l>
					<l>Fürge legények, zöld kötenyekkel, ki s be sorolnak,</l>
					<l>Hónuk alatt foglalva tekercs, kalapács kezeikben,</l>
					<l>Még füleik mellett a múlt napon ott feledett toll.</l>
					<l>Benn, a keringőben fölfejlenek ím a tekercsek,</l>
					<l>Zöld, veres és hószínü fejér kelméket eresztvén,</l>
					<l>Mellyekkel padokat, táblát és karzatot egyre</l>
					<l>Felcsicsomáznak a zöld hasu fickók, óva szegezvén</l>
					<l>Széleiket, nehogy a fizetetlen nemzeti kelmék, -</l>
					<l>Mellyek a Grosshändler soha nem feledő pagináin</l>
					<l>Írvák, nem szelidítve büvös saldirt erejével, -</l>
					<l>Elszakadozzanak, és a vevőt más boltba riasszák.</l>
					<l>Nemzeti ünnep lész itten: Védegyleti Gyűlés.</l>
					<l>Már gyűl a sokaság bámulni a tarka mutatványt,</l>
					<l>Éttelen újságvágy dologellenes ingere hajtván.</l>
					<l>Jőnek urak, nem-urak, vászonnemesek, paszomántos</l>
					<l>Birtokosok, frakkos megyetisztek, arasznyi szakállal</l>
					<l>Kardosan és botosan, hogy tudjanak ülni tanácsot;</l>
					<l>Úri parasztok, azaz kutyabőrtelen értelem aljas</l>
					<l>Emberi: ügyvédők, tisztek, papok, orvosok és föld-</l>
					<l>Mérők, kik hálátlanúl nem rettegik édes</l>
					<l>Anyjokat is lánccal terhelni naponti kenyérért;</l>
					<l>Végre zsidók, lesikált állal, hagymás faluszájak,[157]</l>
					<l>És a kanászoknál szigorúabb sorsu tanítók.</l>
					<l>Asszonyok is: lelkes buzgalmu leányi e honnak</l>
					<l>(Nem sokan e nemből) honi festésű rokolyákban,</l>
					<l>Legtöbben divatos kelmékben, máshoni drága</l>
					<l>Csipkebodor közepett ülvén mint nyársra feszült lúd,</l>
					<l>Tartani pártatlan bírálatot öltözetéről</l>
					<l>A bejövő-kimenő minden rangú sokaságnak;</l>
					<l>Szűkkezü kalmárnők csődöt lehelő piperével,</l>
					<l>Vesztaszüzek, zsoldos katonák ónnal teli karján,</l>
					<l>Peckes mesternők, feszes arccal, gömbölyü testtel;</l>
					<l>Szürke harisnyájú, idegen haju cifra zsidónők,</l>
					<l>És lyány-asszonyok, e szók értelmében egészen,</l>
					<l>Kik csak a buzdító, a tevékeny férfira várnak,</l>
					<l>S készek mindenöket, nemes elszánással, od’adni.</l>
					<l>Áldozatúl, a hon gyarapúlásának okáért.</l>
					<l>Jött Rák Bende vitéz, jöttek mind társai. Őket</l>
					<l>Ellátván a büvész Armída tanúlevelekkel:</l>
					<l>Mintha nemely távol megye gazdag táblabirái</l>
					<l>Volnának, legelőbb most látogatók e megyében</l>
					<l>Kis részbirtokukat, feljöttek tiszteletére</l>
					<l>A megyeispánnak, ki, nem is kételgve irántuk,</l>
					<l>(Mert tudhatta-e azt: ki, hol és mit bír a megyében?)</l>
					<l>Szívesen elfogadá, s meghítta gyülésbe is őket.</l>
					<l>Végre az elnök jött, ki nagy éljennek közepette</l>
					<l>Székeig elhatván, ekkép kezdette beszédit:</l>
				</lg>
				<lg>
					<l>„Én nagyon örvendek, látván, becses úri közönség,</l>
					<l>Mily nagyszámu magyart képes még gyüjteni egybe</l>
					<l>A haza érdeke, mit mostan van látni szerencsém.</l>
					<l>A védegylet ügyét akarom kegyetekbe ajánlni.</l>
					<l>Balgatagok voltunk mostanság, nagybecsü gyűlés:</l>
					<l>Ősi apáink megtanulának szőni darócot,</l>
					<l>Törni juhbőrt szittyás kacagánynak, szíjt hasogatni</l>
					<l>Bocskoraikhoz, kalpagnak rókát lenyilazni,</l>
					<l>Farkast és medvét bundának csáva-cserezni,</l>
					<l>Asszonyaik pedig a lent fonni, himezni a vásznat,</l>
					<l>Kötni erős csipkét és varrni magoknak, uroknak:</l>
					<l>Ami kevés pénz volt, nem ment külföldi zsebekbe,</l>
					<l>Nem hanem - eltemeték, minekünk, késő maradéknak.</l>
					<l>Ámde mi elhagytuk nyomdokjaikat: kacagány helyt</l>
					<l>Szűk zsákot viselünk zagyvált szinü condra szövetből,</l>
					<l>Párizsi utcákhoz készített kelmetopánkát</l>
					<l>Hordunk, öltözetünk valahány darab, annyi királynak</l>
					<l>Országából jött, s jó drágán - néha hitelben -</l>
					<l>Vettük, ugar földünk bevetetlen hagyva miatta.</l>
					<l>Ez gonoszúl megyen így. Kinek egy garas a jövedelme,</l>
					<l>S hármat költ: az előbb, vagy utóbb, de bukásra jut egyszer.</l>
					<l>Íme azért lelkes, takaros polgári e honnak</l>
					<l>Egyletet állíttak, melynek minden magyar ember</l>
					<l>Tagja lehet, s nem kell mást tennie, mint fogadással</l>
					<l>Azt ígérni, hogy ő honi kelméket fogad el csak</l>
					<l>Öltözetűl, honipar művét használja magának.</l>
					<l>Álljunk hát e nemes, csak húsz krajcárba kerűlő</l>
					<l>Társúlatba mi is: ki ne tenné ezt a hazáért,</l>
					<l>Lévén alkalom azt illy olcsón tenné dicsővé?</l>
					<l>Itt az ív: írjuk alá. Kezdem: másfél huszas; itt van!”</l>
				</lg>
				<lg>
					<l>Szóla; megéljenezék, és végre leűle szokáskint.</l>
					<l>Ellenben pedig a tűzlelkü Hamarfy felálla:</l>
					<l>„Én nem kérdezem azt, használ-e honomnak az egylet”</l>
					<l>Kezdi, „csak azt: kormány ellenzi-e vagy sem? azonnal</l>
					<l>Tudni fogom, vajjon üdv rejlik e benne, vagy átok.</l>
					<l>Úgy veszem észre pedig: nincs a kormánynak inyére,</l>
					<l>És így, nem magyar az, cudar az, ki tagúl be nem álland.”</l>
				</lg>
				<lg>
					<l>Melyre vitézlő Bende, dühét nem bírva, felugrott,</l>
					<l>S fülhasitó hangon így ránta magára figyelmet:</l>
					<l>„Az cudar, aki teszen kormánya, királya dacára.</l>
					<l>Az cudar, aki e kardviselő nagy nemzet egyénit</l>
					<l>Görbe takácsokká, festőkké tenni akarja!</l>
					<l>Illik-e az, hogy lent fonogasson az ős magyar ember?</l>
					<l>Illik-e, hogy gyapjút csapjon? Végtére: ki tiltja,</l>
					<l>Ezt ne vegyen, vegyen azt a szabad-zsebü honfi nemesség?</l>
					<l>Verje meg a magyarok szent istene, aki aláír.”</l>
				</lg>
				<lg>
					<l>Rosszalatot búgott e szókra egész balog oldal:</l>
					<l>Ellenben javalá a sanior és mosolyogta;</l>
					<l>Melynek szürkehajú seregéből Aggdy felállván,</l>
					<l>„Meglehet” így kezdé: „van jó ezen egyesületben,</l>
					<l>Ámde korán van még, éretlen rá a magyar nép.</l>
					<l>Ifju korunkban, jól jut eszembe, mi lelkesedéssel</l>
					<l>Terjesztők a magyar szabatú köntöst haza-szerte!</l>
					<l>Szalmai volt a láng: frakkot visel a magyar ismét.</l>
					<l>Most pedig a kelmét kívánnák megmagyarítani:</l>
					<l>Meg nem foghatom azt, mért nem derekabb magyar öltönyt</l>
					<l>Anglia-posztóbúl, mint quakert szabni magyarból?</l>
					<l>Hordjunk zrínyit előbb, azután írhatjuk alá ezt.”</l>
				</lg>
				<lg>
					<l>Gróf Telivér lőn most a szónok egész tüdejével:</l>
					<l>„Kormányellenies cél rejlik az egylet alatt, és</l>
					<l>Forrongásra vezet: megrontani minden erőmmel</l>
					<l>Szent kötelességem; pedig ez sok szép huszas áru</l>
					<l>Múlatság, uraim, nem mint önök egylete! már is</l>
					<l>Tízezret fizeték, pengőben, a gyáralapító</l>
					<l>Társúlatba, de nem sajnálnék adni megannyit,</l>
					<l>Csakhogy a védegylet bukjék, mielőbb, mi rutabbúl.”</l>
				</lg>
				<lg>
					<l>Ton d apameibomenoV fölkelt gróf Lánghy, tüzelvén:</l>
					<l>„Én is adék a gyáralapító tárba, nemes gróf,</l>
					<l>Húszezret, de azért nem kérkedem ily helyen azzal.</l>
					<l>A védegylet ivét pedig épen azért fogom, ímhol,</l>
					<l>Írni alá, mert húszezerig meg kell rövidítnem</l>
					<l>Pénzkiadásomat; igy magamat, honomat kisegélem.”</l>
				</lg>
				<lg>
					<l>Ónapy táblabiró váltá fel a grófot: „Örömmel</l>
					<l>Lennék társ az urak céhében s nem vonakodnám</l>
					<l>Subscríbálni azon papirost „úgymond” ha lehetne;</l>
					<l>Ámde nagyon méltó mentségem: tisztes öregnek,</l>
					<l>Mint magam, ily kirivó szinü köntöst hordani nem szép</l>
					<l>Lenne, fehért, zöldet, vereset, mint látom e tábl...”</l>
				</lg>
				<lg>
					<l>A nagy kacagás vágá ketté az öreg szavait, ki</l>
					<l>Szégyenkedve leült és felfogadá: soha többé</l>
					<l>Szót nem emelni, habár lopnák is előle hazáját.</l>
				</lg>
				<lg>
					<l>Szünvén a kacagás, Rőfész foga szert, s puha öklét</l>
					<l>Törve: „Alássággal hírül adom, a honi kelmék</l>
					<l>Brünn - vagy izé... Gácsról” igazítá arca-pirultan</l>
					<l>„Még ma megérkeznek, szolgálhatok illemes áron...?”</l>
				</lg>
				<lg>
					<l>Nagy köhögés jöve rá s így kénytelen újra leűlni.</l>
					<l>Singhy barátja pedig könyökét megrántva susogta:</l>
					<l>„Mit gondol koma, bukni akar honi kartona mellett?”</l>
					<l>„Ej koma”, válaszol ez, „van eszem. Két vén honi mellett</l>
					<l>Tízet adok külföldi vagyont szint’ oly magas áron,</l>
					<l>Végre, bukást mondván, a gyárt buktatni segítek.”</l>
					<l>„Már az más” felel a koma, képe simára juháztan.</l>
				</lg>
				<lg>
					<l>Folyt az aláírás, szónoklat: s megjegyezendő,</l>
					<l>Nem szólt mind, ki aláírá az ivet, de viszontag</l>
					<l>Sem mind írta alá, ki az ügynek szónokaképen</l>
					<l>Sok nedves tenyeret fájós tapsokra hevített.</l>
					<l>Most Pipy gróf kelt fel s ügy pártolatára emelt szót:</l>
					<l>Mert, úgymond, divatos ma ez eszme nagyok, kicsinyek közt,</l>
					<l>Mert nem sokba kerül, s nagyon is lágy a kötelezmény:</l>
					<l>Puszta becsűletszó fékezve csak a kirugókat.</l>
					<l>És így, aki belé unt, bizvást visszavonulhat:</l>
					<l>Szó a kötél, szabad azt revokálni, kivált a nemesnek.</l>
				</lg>
				<lg>
					<l>Hangady táblabiró hasonúl pártolta, ez okbul:</l>
					<l>„Olcsón vesztegetem gyapjúmat” mond; „ha Magyarhon</l>
					<l>Szinte csinál posztót s a külföld hordja tovább is,</l>
					<l>Szökken az ára, hiszem, s akkor huszasom, haza hozzák.”</l>
					<l>Mellé szólt Rohanász; ő, úgymond, helyben aláír,</l>
					<l>Él hite keblében - s ez okon kész áldozatokra -</l>
					<l>Hogy védegyleti tag testén a nem-honi kelme</l>
					<l>Benn született honivá nemesül idegen szaga múltán.</l>
					<l>Borzond is javalá, ott látván benne az üdvet,</l>
					<l>Hogy lecsepűli böcsét a külföld áruinak s így</l>
					<l>Féláron vehet ő idegen-készítte iparműt.</l>
					<l>Langyi hasonlóul, nem igen tűntetve, aláírt;</l>
					<l>Ő az egészt levegőtisztító éji lidércnek</l>
					<l>Képzeli, mely se nem árt, sem használ szembetünőleg,</l>
					<l>S el fog tűnni megint, miután ragyogott egy időig.</l>
					<l>Ingady ellenben - majd bal, majd jobbra tekintve,</l>
					<l>Hosszú kétely után sem merte nevét odaírni</l>
					<l>(Juste milieu-s vala ő), abban lele mégis egyensúlyt</l>
					<l>Hogy fogadást tőn és - azt mondják - esküt adott rá</l>
					<l>Négy szem közt, miszerint, bár nyilván írni körülmény</l>
					<l>Tiltja, titokban azért hű lészen az egyesülethez,</l>
					<l>És, ha jutányosban kaphat honit, azt vesz örömmel.</l>
				</lg>
				<lg>
					<l>Illyen s még badarabb okokat hordván fel a gyűlés</l>
					<l>Tagjai kölcsönösen, miután a gyomorkaparó dél</l>
					<l>Hírül adá, hogy a gazdasszony káromkodik otthon,</l>
					<l>És a béketürés gyakor ásításra fakadt ki:</l>
					<l>Amint testi szemét éhség hálózta, fokonkint</l>
					<l>Nőtt értelme világa az elnöknek, ki egészen</l>
					<l>Tisztában látá kettőkor a tárgyat, a tisztek</l>
					<l>Megválasztattak (mind jó hanyag emberek) és a</l>
					<l>Gyűlés téltul elégült újságvággyal eloszlott.</l>
				</lg>
				<lg>
					<l>Bendét gróf Telivér meghítta magához ebédre</l>
					<l>Sorsosival, másnap pedig a követútasítások</l>
					<l>Választmánya előtt mutatá be levente barátját.</l>
				</lg>
				<lg>
					<l>Nagy kazal indítvány, szép változatos vegyületben,</l>
					<l>Várt a tanácskozatok percére, hideg nyugalommal:</l>
					<l>Minden előtt a magyar nyelv fordula kézre közőlök.</l>
					<l>Ennek az ellenzék egy kis töredéke ohajtott</l>
					<l>Volna erősb szövetű törvényt, mely bírna darázzsal</l>
					<l>Szintúgy, mint a legyek törpéivel és szunyogokkal:</l>
					<l>Ámde a nagy „numerus” megelégvék, sőt köszönettel</l>
					<l>Vette az eddigit is, némely nem győzte csodálni:</l>
					<l>Mint történhetik az, hogy már nincs tiltva magyarnak</l>
					<l>Szólni, pörölni, Magyarhonban, született anyanyelvén.</l>
				</lg>
				<lg>
					<l>Most az avíticitás kérdése került felül. Ez sok</l>
					<l>Szép köhögésre adott okot (ó mert szörnyü poros volt!)</l>
					<l>Majd, miután fel lőn olvasva, vitáztak erősen,</l>
					<l>Felhordák okait mind a négy nemzeti lapnak,</l>
					<l>Sőt felül is múlák ezeket pokrócban, epében.</l>
					<l>Földesurak, kiknek tetemes földbirtokaikra</l>
					<l>Dédükök elfeledett bűváldozatúl ebet ölni</l>
					<l>S bőrét a szerezett holdak hátára terítni,</l>
					<l>Hogy védné azokat harapós prókátorok ellen,</l>
					<l>Rögtöni eltörlést javasoltak a nyűg ősiségnek.</l>
					<l>Ellenben megavúlt ügyvédek, régi fiókok,</l>
					<l>Szú-likacsolta családszekrények felkutatói,</l>
					<l>Ó nevek emberi, volt uradalmak messzire terjedt</l>
					<l>Mesgyéin legelők s tengők örök álmu reményben;</l>
					<l>Szemrontó firkák halovány rejtélyei titkán</l>
					<l>Rágódók s egyebek, tudná a manó lesorolni,</l>
					<l>Alkotmány-kidülést, nemzetsírt láttak ezen szép</l>
					<l>Aggszerü intézet legutolsó körme-szakadtán.</l>
					<l>Legkitünőbb vala most Rák Bende beszéde, ki tartván</l>
					<l>Zálogosított birtoka vesztétől, kimeríté</l>
					<l>Ékesszólását a veszélyes gondolat ellen.</l>
					<l>„Nemde”, kiált hevesen, „most is sok a pertelen ügyvéd,</l>
					<l>Kik, mivel egymástól nem tudnak elélni különben,</l>
					<l>Hajhászok, keritők és alkuszok és veszedelmes</l>
					<l>Csendzavarók lesznek, mindennapi szűk eleségért?</l>
					<l>Most vegyük el kenyerök jobb részét: nem fog-e majdan</l>
					<l>Fellázadni egész seregök, s e drága Magyarhont</l>
					<l>Nem fogják-e utóbb fenekestül felborogatni?”</l>
				</lg>
				<lg>
					<l>Ingady ellenben kívánta, hogy „eltörülődjön”,</l>
					<l>Mindazonáltal nem rögtön, mivel az sok elárvult</l>
					<l>Hajdani nemzetség ígényit meghiusítná,</l>
					<l>Nem: hanem elvárván végét minden folyamatban</l>
					<l>Lévő és ezután kezdendő ősi pöröknek.</l>
				</lg>
				<lg>
					<l>Még ugyan a többség akaratja ki sem vala mondva.</l>
					<l>Mindazonáltal, időt kívánván megtakarítni,</l>
					<l>Sorra kitálalták a tárgyakat, okszerü célból:</l>
					<l>Hogy ki egyik tálból nem eszik, nyulhasson a máshoz.</l>
					<l>Bende a hongyűlés éventi ülései ellen</l>
					<l>Tiltakozék, kérdvén: minek azt a sok f... törvényt?</l>
					<l>Ollyan a törvény mint a bor: fanyar ízü ha új még,</l>
					<l>És savanyú képet torzít mellette ivója,</l>
					<l>Míg a megérett ót kéjelgve bocsátja le torkán.</l>
					<l>Van Verbőczyben ó is elég, csak győzze az ember</l>
					<l>Azt betanulni; miért ahelyett hát gyártani újat?</l>
					<l>Isten tízet adott mindössze az emberi nemnek:</l>
					<l>És mi nem érnők meg félmázsás corpusainkkal?</l>
				</lg>
				<lg>
					<l>„Úgy van, öcsémuram” ősz Patvardy felelt helyeselvén,</l>
					<l>„Hajdan az ifjúság tanulá, mint tisztes apái,</l>
					<l>A haza törvényét, mint azt Verbőczyben és szent</l>
					<l>Corpus Jurisaink foliánsain írva találta:</l>
					<l>Most, tanulás helyt, őmaga gyúr, külföldi anyagból,</l>
					<l>Új törvényt, nehogy a régin rágódnia kelljen.”</l>
				</lg>
				<lg>
					<l>Másik a képviselő rendszert átkozta kegyetlen,</l>
					<l>Mondván: nem lakik ő jól más szájával, eszét sem</l>
					<l>Bízza magánál, úgy lehet, ifjabb képviselőre.</l>
				</lg>
				<lg>
					<l>Aggdy a kortesség szép volta felől csodaszépen</l>
					<l>Értekezék; Telivér a német vámra sohajtott,</l>
					<l>Úgy hívén a hazát tündökleni gazdag iparral.</l>
					<l>Gróf Pipy kényszeritett örökös váltságot ajánlott,</l>
					<l>Melly a jobbágyot kötelezze kiváltani földjét;</l>
					<l>Földesurát, úgymond, szükségtelen így kötelezni:</l>
					<l>Az, maga hasznáért, örömest lép alkura úgyis.</l>
				</lg>
				<lg>
					<l>Volt, ki füléig adós maga, üdvet a státus-adósság</l>
					<l>Elfogadásában keresett, nem tudni, mi okból;</l>
					<l>Másik egész tűzzel - vala bár hive a maradásnak -</l>
					<l>Sürgete teljes szót minden városnak adatni,</l>
					<l>Csakhogy az ellenzék leszavaztassék a diétán.</l>
					<l>Lánghy a kormánynak felelősségét akará ki-</l>
					<l>Vinni: derék akarat! kár volna ha nem sikerülne!</l>
					<l>Mondják: így akará az egérnem is egykor a macskát</l>
					<l>Megzabolázni, de nem hallottuk még az eredményt.</l>
					<l>Mások a sérelmek tárgyában emígy szavazának:</l>
					<l>Minthogy ezen panaszok nagyon is halmazra tolúltak,</l>
					<l>S mink, fiatal maradék, nem tudjuk már nagyapáink</l>
					<l>Régi gravameneit, nem tudja miénket a késő</l>
					<l>Posteritas: jó voln’ ezeket mind összeszedetni,</l>
					<l>És egy öreg könyvben kinyomatni jövő tudomásul.</l>
					<l>Ám sokan ellenzék e javaslatot, azt bizonyozván,</l>
					<l>Hogy feledékenység legjobb ír e panaszokra.</l>
					<l>Szóltak az esküttszék mellett és ellen is, ámbár’</l>
					<l>Vékonyan ismerték ezen intézet miben-álltát,</l>
					<l>Csak hírnévben, mint a monda vitéze a kávét:</l>
					<l>Hja, de mi csillagaim, törvényhozatalra születtünk:</l>
					<l>Azt is látnunk kell, ami túl van hályogainkon.</l>
				</lg>
				<lg>
					<l>Mindezeket, pro és contra, vitaták sok időig;</l>
					<l>Mindenik önnéztét akará a többire tolni,</l>
					<l>Vélekedésében tetszék mindenki magának,</l>
					<l>És maga sátra előtt söpré minduntalan a port.</l>
					<l>Így, természetesen, lehetetlen volt egyesülni.</l>
					<l>Látta az elnök is ezt: hogy azért más térre vezesse</l>
					<l>A meddő szavalást, ámbár még nem vala sorban,</l>
					<l>Híres ügyét szőnyegre dobá a házi adónak.</l>
				</lg>
				<lg>
					<l>Mintha darázsfészket pajkos süheder faderékban</l>
					<l>Megbizgat, dühösen zúdul fel a hangos odúban</l>
					<l>A szuronyos bogarak számnélküli nagy sokasága:</l>
					<l>Úgy zúdúlt föl egész teremök, hallván az adó szót.</l>
					<l>Elsőbb is Rohanász foga szert, és cifra beszéddel</l>
					<l>Nemcsak a házi adót, hanem a hadit is helyeselte,</l>
					<l>Mert, vegyük észbe, magának nem volt semmi vagyonja,</l>
					<l>Sőt a reménybelijét is túlhaladá az adósság.</l>
					<l>Ellenben Telivér gonoszúl csépelte a tárgyat,</l>
					<l>S hosszu beszédének farkául így teve kérdést:</l>
					<l>Volna-e képtelenebb annál: hahogy a nemes ember</l>
					<l>Nemcsak a választás terhét, mely annyira súlyos,</l>
					<l>(Egy tisztújítás taval is négy ezriben állott)</l>
					<l>Fogná hordani, nem, hanem a megyetiszt fizetését</l>
					<l>Szinte viselné a házsártos, lomha paraszttal,</l>
					<l>Kit csak, mint a diót, törten használhat az ember?</l>
					<l>Gróf Pipy váltá fel, de nagyon más-szőrü beszéddel.</l>
					<l>Ö minap apjával csak egy úgynevezett szobalyányon</l>
					<l>Összeveszett gonoszúl, s azidőtől fogva szünetlen</l>
					<l>Pesti Lapon legelész és átkozom egy liberális;</l>
					<l>Hármat a legjelesebb cikkekből szóhiba nélkül</l>
					<l>Elfútt, s elfogadá az adót; de az emberi szívek</l>
					<l>Vizsgálója tudá, hogy a szónak rejteke táplál</l>
					<l>Némi reményt, miszerint hamarább rá száll az örökség,</l>
					<l>Mintsem a házi adó törvénye fizetni szorítná,</l>
					<l>És így még lesz idő a nem-fizetősdi szerepre.</l>
					<l>Most ősz Aggdyra jött a sor, ki felállva, nehézkes</l>
					<l>Mozdulatokkal (mert ő nagy nyomatéku egyén volt)</l>
					<l>Méltóságosan így szavazott: „Természeti törvény,</l>
					<l>Hogy kiki ollyan arányban hordja az álladalomnak</l>
					<l>Terheit, amilyen részvétese a jövedelemnek.</l>
					<l>Én a közös fizetés terhét őszinte örömmel</l>
					<l>Üdvözlöm. Hogy adóz a jobbágytelki nemesség,</l>
					<l>Én javalom, mert azt a jogosság hozza magával.</l>
					<l>Tudva van ott: mellyik nemes és hány véka vetést bír,</l>
					<l>És az adókivetést akadály meg nem nehezíti.</l>
					<l>Ám a birtokosok már más rovatúak: ezeknek</l>
					<l>Terjedetes faluit, pusztáit, mesgyehatárit,</l>
					<l>Völgyeit és hegyeit, vizeit, gazait, pocsolyáit,</l>
					<l>Erdőit, mezeit, nádréteit és legelőit,</l>
					<l>Malmait, amellyek kétszer vámolnak: először</l>
					<l>Míg zöld még a vetés, megye-meglimitálta vizökkel,</l>
					<l>Aztán majd szemül is molnár-szentelte fukákkal,</l>
					<l>Mindezeket nincsen ki e földön számba vehesse.</l>
					<l>Én hát, bár az adófizetést is örömmel akarnám,</l>
					<l>Még most megmaradást javalok subsidiuminknál.”</l>
					<l>Erre legott tüzesen felpattant a deli Borzond:</l>
					<l>„Táblabiró tens Aggdy Ferenc úr úgy teve, mintha</l>
					<l>A szabadelvű párt szabad elveit osztani hajló</l>
					<l>Volna, de lám a szeg kiüt a már rég elavúlt zsák</l>
					<l>Hézagain, s a víz kifoly a rossz rosta fonásán.</l>
					<l>Jobb azt szép kereken megmondani: »én nem adózom«;</l>
					<l>Vagy: »bizony én igen« és nem hímhámozni körötte</l>
					<l>Én feltétlenül fizetem - bár zúgjon akárki -</l>
					<l>Házi adóm, mihelyest - felelőssé válik a kormány.”</l>
				</lg>
				<lg>
					<l>Lánghy nem így akará, hanem elsőbb tettleg adózni,</l>
					<l>S akkor a gyűlt pénzről majd rendelkezni magunknak.</l>
					<l>„Míg e zöld táblán” úgymond „készítjük az ingyen</l>
					<l>Terveket, én addig nem várok semmi eredményt.</l>
					<l>Kezdjük el a fizetést, alapítsunk nemzeti tőkét,</l>
					<l>Majd lesz terv is elég, csak pénz s akarat ne hiányzzék.”</l>
				</lg>
				<lg>
					<l>Nem helyeselte szavát e grófnak a szellemi párt sem.</l>
					<l>Mit? rögtön fizetést? morogának. Az esztelen ember!</l>
					<l>Sokkal szellemiebb haladónak véltük a jámbort.</l>
					<l>Mintsem időt töltsön s kezeit szennyezze, fizetvén</l>
					<l>Materialis pénzt ragyogó pompáju szavak helyt.</l>
					<l>Majdosi pártolná, de haragszik, hogy liberális</l>
					<l>Pendít meg mindent legelőbb, pedig ő szabadelvű</l>
					<l>Ember után, mondá, még mennyországba se menne,</l>
					<l>Lepkefy ellenben - ki ma szólt elsőbb a gyülésen,</l>
					<l>Ifjui lángszívvel kelt védelmére az ügynek.</l>
					<l>Ő csak a mult napokban tért vissza honába Pozsonybul,</l>
					<l>Hol, mint úgynevezett Lantaxerr, sok mosadékot</l>
					<l>És átkot megevett megivott két évnek alatta.</l>
					<l>Ott, bár ótta magát a közös ragadálytul eléggé,</l>
					<l>Hajh! megmételyesült (legalább azt hitte az apja)</l>
					<l>És, uram irgalmazz! szabadelvű lőn a fiúból.</l>
					<l>Itthon elővették csípős lúgját a szülői</l>
					<l>Feddésnek, s váltig mosogatták azzal a kölyköt:</l>
					<l>Hasztalanúl! Szerecsent mostak. Végtére a gyeplőt</l>
					<l>Búsan utána veték, várván, hogy a köznapi élet</l>
					<l>Tégla-darabjaival dörzsölje le a veszedelmes</l>
					<l>Szellemi mázt. - Éljent aratott, végezve beszédét.</l>
				</lg>
				<lg>
					<l>Most miután a jobb s balog oldal sorban elállott,</l>
					<l>Juste milieu-s uraim neki bátorodának a szónak.</l>
					<l>Volt ki adót fizetett, de csak úgy ám, hogy ne adónak</l>
					<l>Híják a fizetést; másik kész volt az adóra</l>
					<l>Úgy, ha az eddigi nagy terhű subsidiumok helyt</l>
					<l>Könnyebb rendes adó lépend, s nem hajtatik oly nagy</l>
					<l>Tűzzel, mint szedetik ma az ily országos ajánlat.</l>
					<l>Legnyomosabban szólt pedig a jó Ingady, mondván:</l>
					<l>„Szívemből akarom, hogy adózzék minden, e honnak</l>
					<l>Felvirulásáért, kit egével bétakar e hon:</l>
					<l>De kérdem: mire ám? Nem kell-e kitudnom előre</l>
					<l>Részletesen, hova fog pénzem költetni, mit adtam?</l>
					<l>Hány kapocs, és hány sín kell a vasutakhoz? az őrnek</l>
					<l>Mit fizetünk? s abból mi esik rám? Hát a csatornán</l>
					<l>Hány garas egy napszám? Hány ásó és kapa kell ott?</l>
					<l>Mindezt tudni nekem, kérdem, bőrömbe nem áll-e?</l>
					<l>Én, hogy az állandó fizetés törvénybe irassék,</l>
					<l>Kívánom; de előbb állandóan s örök évig</l>
					<l>Szükség, részletesen, híven, kicsinálni a költség-</l>
					<l>Jegyzéket; hova majd az adó fordíttatik évrül-</l>
					<l>Évre; s azon munkát a törvénytestbe nyomatni,</l>
					<l>Hogy tudjuk, mikor és mire kell filléreket adnunk.</l>
					<l>Én, ha ezen jegyzék törvényünk testibe nem megy,</l>
					<l>Semmi adót el nem fogadok, bár elvem adózni.”</l>
				</lg>
				<lg>
					<l>És már nem vala több szónok; röviden szavazának:</l>
					<l>Elfogadák az adót, kiki fenntartván a magáét.</l>
					<l>Bende pedig nem szólt; komolyan pödrötte bajúszát:</l>
					<l>Csak ti pöröljetek, így gondolta, saját magatoknak,</l>
					<l>Én tettel mutatom meg: adózik-e lélek e honban?</l>
				</lg>
				<lg>
					<l>Ingadyhoz vala most meghíva ebédre, ki tegnap</l>
					<l>A szabadelvűknek készítette fényes ebédet,</l>
					<l>Most pedig a maradó pártot kérette magához.</l>
					<l>Ingady gazdag volt s perszé gyermektelen ember;</l>
					<l>Nője derék asszony, köpcös, piros arcu menyecske:</l>
					<l>Ez radikál nő volt: nem szenvedhette a foldást</l>
					<l>És toldást, hanem új kellett neki szüntelen: új pénz,</l>
					<l>Új ruha, új vendég, új házi pör, új kocsi, új hír;</l>
					<l>Nem csoda hát, hogy az új arcú Bendét sem utálta,</l>
					<l>Sőt avatott szemek azt kezdették sejteni: Bende</l>
					<l>Kedvéért örömest eltűrne kevés gyanusítást.</l>
				</lg>
				<p>Negyedik ének</p>
				<lg>
					<l>Mélyen aludt ezalatt szabadelvü Hamarfy lakában,</l>
					<l>S nem vőn részt az ülés fontos dolgában egész nap,</l>
					<l>Hajh, mert némi csodás esemény, mintegy meseforma</l>
					<l>Messze letartá őt a vármegye zajteremétől.</l>
					<l>Ingadynál fényes lakomán volt tegnap a „szellem”</l>
					<l>(Így nevezék pártját) s jól megrakodék vala „hússal”;</l>
					<l>Ott torozott ő is, s mivel úgy szabadelvű modorban</l>
					<l>Itta vizét a közös habarékú városi kútnak,</l>
					<l>„Nem vala szokva ehez, minthogy nem iszik vizet otthon”,</l>
					<l>Rosszúl lőn az ebéd végén: megevék tizenöt szem</l>
					<l>Labdacsot, egy cigarót elfúkált, nemzeti színű</l>
					<l>Fagylaltat csemegéze, zuhanyt vőn: hélas! hiában!</l>
					<l>Gyomra motóláit megakasztani nem vala képes.</l>
					<l>Lőfegyvert ragadott és ment szellőzni szabadba.</l>
					<l>Drága mezők tilosán gázolt nemes andalodással!</l>
					<l>Itt-ott nyúlfi szökött fel az orra előtt: de, gonosz sors!</l>
					<l>Elfeledé zsebjét ellátni szem-él-köszörűlő</l>
					<l>Völgyes üvegjével, s nem látá hol van a célgomb.</l>
				</lg>
				<lg>
					<l>Ballag, ballag odább jó illatú rét selyemében:</l>
					<l>Mígnem eléri a hűs erdőnek naptalan árnyát:</l>
					<l>Ballag, ballag odább erdők szem-irígy sürüjében.</l>
					<l>Mígnem a fáradság leveri, s narcissusi forrás</l>
					<l>Szélire bágyadtan lehevervén, ottan elalszik.</l>
					<l>Meddig aludt e regényszerü fekhelyen? én a világért</l>
					<l>Sem tudom, órám nem lévén, mely tiltsa jegyetlen</l>
					<l>Tűnni a vándor időt emléktelen elfeledésbe.</l>
					<l>Az bizonyos, hogy amint ébredt, mindjárt deli nimfa</l>
					<l>Csínos alakja tünék fel, a forrás zöldgyepü martján,</l>
					<l>Tarka csöcsös korsót a kristályhabba merítve.</l>
					<l>Volt pedig e hölgynek hosszú haja fonva szalaggal,</l>
					<l>S barna lapos kötelűl, kikiríkitelen fara mentén,</l>
					<l>Rózsaszinű rokolyán feljül lebocsátva ináig.</l>
					<l>Arcain ép szüzeség hajnalrózsái virúltak;</l>
					<l>Cifra selyemkendő volt vetve nyakába, de keble</l>
					<l>Halmai félnyiltan mosolyogtak alóla, dagadvák</l>
					<l>Nyári melegségnek vérduzzasztó erejétől.</l>
					<l>Lábai, a picinyek! födezetlenül ikraközépig,</l>
					<l>Mint tejben fürödött pipatajt, vérszín papucsából</l>
					<l>Gömbölyüen kelvén, a gyep zöld bársonya mellett</l>
					<l>Nemzeti színt adtak, s mivel a tűzlelkü Hamarfyt</l>
					<l>Érdekelé minden, mi honát juttatta eszébe,</l>
					<l>Talpra szökött, s derekon karolá a szöghaju szűzet.</l>
					<l>„Angyalom, édeském, kincsem, ne sikolts, ne szaladj el,</l>
					<l>Nem lesz semmi bajod, bántalmad: ehol van egy erszény,</l>
					<l>Telve huszas pénzzel; tied ez kendőre, szalagra,</l>
					<l>Csak ne szaladj, ne sikolts, lásd nem vagyok én hamis ember.”</l>
					<l>Ám a leány ledobá erszényét s visszamosolygva</l>
					<l>Elszaladott, mint a fejszétlen rengeteg őze. -</l>
					<l>Futja Hamarfyt a lyány, hajtván őt szűzi szemérem;</l>
					<l>Szűztelen indúlat futtatja utána Hamarfyt,</l>
					<l>Keble tüzét annak lobogó meze szítva parázzsá.</l>
					<l>Fák, bokor és rónák mellőlük visszaszaladnak,</l>
					<l>Fák, bokor és rónák hidegen bámulnak utánok:</l>
					<l>Mígnem egy ékes völgy közepén a nimfa megállván</l>
					<l>Tűz arccal, pihegő mellel, megvárja vadászát.</l>
					<l>Már bujaság izzó nyílvesszeit ontja szeméből</l>
					<l>A nekibőszült hím, már égő keble tüzétől</l>
					<l>Nyelve nedűtelenül, repedett ajkbőre sováran</l>
					<l>Várja meleg csókok zamatos levü záporesőjét;</l>
					<l>Már szilaj indúlat megvillanyzotta karokkal</l>
					<l>Reszket az éhes vad felölelni a nagybecsü zsákmányt:</l>
					<l>S hah!... az igéző lyány rút egyszemü vén banya lőn, ki</l>
					<l>Feltartván zörögős kezeit, mint Éden örökre</l>
					<l>Zárt kapuin kardját Jehovának visszafenyítő</l>
					<l>Angyala, ott állott, kiaszott tilalomjegyezőként.</l>
					<l>Visszariad, s mielőtt tisztán eszmélne Hamarfy,</l>
					<l>Hármat tapsol a nő tenyerével, s a pofozott lég</l>
					<l>Háromszor veri föl visszhangjait a ligeteknek.</l>
					<l>Ekkor az éj minden rém állata zúgva előjön:</l>
					<l>Ronda füles-baglyok, denevérek nagy sokasága</l>
					<l>Röpdesnek körülötte, varangyok tábora tesped</l>
					<l>Lába elé, iszonyú mérget kérődzve tokáik</l>
					<l>Sejtjeiből, kígyók csúszkálnak, vértarajokkal,</l>
					<l>Öltögető nyelvvel, dühösen, mert épen a titkos</l>
					<l>Kő-fúvást kellett elhagyniok: ördögi pillék,</l>
					<l>Tarka török kendőt vetvén berovott derekukra;</l>
					<l>Pókok, hátaikon hordván aszkéta keresztet,</l>
					<l>Ellenben hasukat táplálvá rabolt zsiradékkal</l>
					<l>Ádáz skorpiusok, meleg égalj élet-eloltó</l>
					<l>Szörnyei, mellyeknek lassú hada krími tatáros</l>
					<l>Száguldói gyanánt jőnek fene tőrü darázsok.</l>
					<l>Mindezen undok nép hősünket közre szorítá.</l>
					<l>Már a szikla remény kebelében szét vala mállva</l>
					<l>Amikor, egy percben, kettéreped a beborúlt ég</l>
					<l>S villámként ragyogó béllése kilátszik a mennynek;</l>
					<l>Egyszersmind érzéktompító csattanat által</l>
					<l>Földre rogy és darabig hever életvesztve Hamarfy.</l>
					<l>Amint visszanyeré eszmélete tiszta világát:</l>
					<l>Egymaga volt a völgy közepén: eltünt a varázsnő</l>
					<l>Szörnyeivel, s a magány csöndét csak a hársfatetőkön</l>
					<l>Játszadozó szélnek bágyadt susogása boszantá.</l>
					<l>Néz körül: a forrás hova lett? álmélva Hamarfy,</l>
					<l>- Mert beteg álomnak gondolja egész eseményét -</l>
					<l>Nincs forrás, idegen minden körülötte, komor fák,</l>
					<l>Vad tüskék állják el utát, bármerre tekintsen.</l>
				</lg>
				<lg>
					<l>Már pedig a rideg éj ködpaplana kezde terülni,</l>
					<l>Már a házi-urak kibuvának rejtekeikből</l>
					<l>Itt-ott hallatván a marasztó nyájas üvöltést.</l>
					<l>Ekkor egy ifju vadász véletlenül ott terem, ekkép</l>
					<l>Vígasztalni meg a szepegés-gyarlítta Hamarfyt:</l>
					<l>„Mit szomorogsz pajtás? eleven légy s víg, ha vadász vagy.</l>
					<l>Hallod-e, csörtet a vad, s a lövészt buzdítja lesében.</l>
					<l>Résre füled, gyűszüzd fel lőcsöved, archoz az aggyal!</l>
					<l>Nem mozdulsz! Haha, vesd el a puskát, s ülj le guzsalyra!”</l>
					<l>Erre Hamarfy elősorolá, mik rajta esének,</l>
					<l>Kétli ha ébren-e, vagy hazug álma sötét iszonyában.</l>
				</lg>
				<lg>
					<l>„Nem hazug álom volt” felel a másik: „maradásnak</l>
					<l>Ördögi szelleme volt a lyány, ki varázserejével</l>
					<l>Vonza, előbb véred fölforralván buja tűzzel,</l>
					<l>Majd e varázs-völgyben megrontani téged örökre.</l>
					<l>Ellenséged e lény, üldözni fog ennek utána</l>
					<l>Elveidért: de ne félj, nincs rajtad semmi hatalma,</l>
					<l>Míg hű vagy szabadelvedhez, míg ingadozással</l>
					<l>Tenmagad alkalmat nem nyújtsz neki, győzni fölötted!</l>
					<l>Mert, tudd meg, noha ő bír ritka varázs-hatalommal,</l>
					<l>Van szellem, ki előtt hiuvá lesz minden erője;</l>
					<l>E szellem szemeit rólad nem szokta levenni,</l>
					<l>Csak te haladj kezdett utadon: csak, bármi nagy áron,</l>
					<l>Víj diadalt a szent haladás üdvteljes ügyének.</l>
					<l>A cél megnemesít bármilly alacsony nemü eszközt:</l>
					<l>Nem használnak okok: pénzzel neki, vesztegetéssel,</l>
					<l>Borral, ijesztéssel, hazudással, néha csalással;</l>
					<l>Vagy ha e szép módok sükeretlenek, akkor az olmost</l>
					<l>Vesszük elő, s viadalra kelünk, életre, halálra.</l>
					<l>Mért hagynók a botot sorjából fegyvereinknek?</l>
					<l>Hisz mi az ellentől tanulunk, és víni hasonló</l>
					<l>Fegyverrel mi okon nem volna szabad minekünk is?</l>
					<l>Küzdjél hát magyarul, bennem védődre találtál.</l>
					<l>Fúdd meg e bájsípot: Hábor, védangyalod, ott lesz.</l>
					<l>Emlékül, fiam, e táskát vedd, s jusson eszedbe</l>
					<l>Az, ki veszélyedben villámot bűvöle s azzal</l>
					<l>Szerteüzé a sötét tábort, mely veszted akarta.</l>
					<l>Most pedig, íme, tekints föl az ég boltjára: ni hol van</l>
					<l>Egy sárkány alakú felhőcske, kövessed e felhő</l>
					<l>Útját, az kivezérl e vadonnak tömkelegéből.”</l>
				</lg>
				<lg>
					<l>Így a varázs Hábor. Szemeit dörzsölte Hamarfy:</l>
					<l>Hogyha ez álomból valahogy fel tudna riadni.</l>
					<l>Hasztalanúl! a csodát kíséri megint csoda látvány.</l>
					<l>Hábor egyet fúvall s tenyerével megsodorítván</l>
					<l>A kilehelt léget, nagy-hirtelen égre csigádzó</l>
					<l>Forgószél kavarúl; ennek súgár derekán el-</l>
					<l>Nézi a garboncást felkúszni az őt vezetendő</l>
					<l>Sárkány-felhőig, mely mindjárt útnak eredvén,</l>
					<l>Végre szerencsésen haza ballag utána Hamarfy.</l>
				</lg>
				<lg>
					<l>Bende meg Ingadynál lakozék. Csúffá vala téve</l>
					<l>Itt is a naptár, mint sok más helyen. Ez szorosan meg-</l>
					<l>Szabja szegény, hány óra legyen nap, hány legyen éj, de</l>
					<l>Nem hajt rá az erős természet korcs fia többé.</l>
					<l>Késő volt, mikor a fogadóban Bende lenyugvék,</l>
					<l>Késő, mit máskép bátran mondhatni korán-nak:</l>
					<l>Mert még csak kettőt vere a kopogós fali óra.</l>
					<l>Hogy tüstént elaludt, nem szükség mondani: borban</l>
					<l>Ázott virrasztás örömest beereszti az álmot.</l>
					<l>Már horkolt gonoszúl, mikor a nyilt kulcslyukon által</l>
					<l>Hosszan, mint valamely zsineg, egy csodatest benyulámlott</l>
					<l>S a szoba legközepén nagy gombollyá tekerülvén,</l>
					<l>Végre varázs hölgyként állott Bendének előtte.</l>
				</lg>
				<lg>
					<l>„Hűtelen” így feddé a hölgy, „hálátalan ember,</l>
					<l>Így köszönöd jótéteimet: hogy a rémletes éjben</l>
					<l>Megszabadítálak fene mérgétől a viharnak,</l>
					<l>Mit haragos tündér okozott vesztednek okáért?</l>
					<l>Hogy hajlékot adék, ápoltalak: ízes itallal,</l>
					<l>Étellel lakozál s élveztél szende nyugalmat?</l>
					<l>Hogy haza-nélkülinek hont, fényes előmenetelre</l>
					<l>Útat adék, és pénzt az egész vad cimboraságnak?</l>
					<l>Jobb lett volna nekem nem bánni, hogy a fene Hábor</l>
					<l>Tátosi tépjenek el, vagy vesszetek ott, a tavakban;</l>
					<l>Jobb lett volna, midőn pihenétek langy nyoszolyámon,</l>
					<l>Holtra kinoztatnom rabszolgai ördögeimmel,</l>
					<l>Mintsem elérnem, hogy hálátlanul feledésbe</l>
					<l>Menjek előtted: hogy, buja indúlatnak okáért,</l>
					<l>Elhanyagold ügyemet, s idegen némberre kacsingass.</l>
					<l>Mostan azért válassz: vagy tégy fogadást soha többé</l>
					<l>Át nem lépni az Ingady háznak csalfa küszöbjét,</l>
					<l>Vagy segedelmem helyt - elvárni fejedre boszúmat.”</l>
				</lg>
				<lg>
					<l>Bende aludt folyvást, de az álom karjai közt is</l>
					<l>Hallá e keserű feddést. Tusakodva nyöszörgött,</l>
					<l>Érthetlen szavakat morgott. Armída pediglen</l>
					<l>Értvén e feddés jól számította hatását:</l>
					<l>„Asztalodon hagyok ím egy játék francia kártyát,</l>
					<l>Ezt Hecate, úgymond, maga tette varázserejűvé,</l>
					<l>Hogy soha nem veszthet gazdája, hanem nyer örökké.</l>
					<l>Használd ezt: de ne nyúlj más kártyához soha, mert úgy</l>
					<l>(Hogyha csak illetsz is valahogy bármily nemü kártyát)</l>
					<l>Mindjárt üldeni fog, mely most szolgád, a szerencse.</l>
					<l>A nyereményt pedig, egy különös zárhelybe lerakván,</l>
					<l>Gondosan őrizzed minden más pénzvegyülettől,</l>
					<l>És nem egyébre, hanem fordítsad a régi jogoknak</l>
					<l>Védelmére, szilaj, rohanó szeleburdiak ellen.”</l>
				</lg>
				<lg>
					<l>Ezzel a hölgy a kulcslyukon újra kidugta kis ujját,</l>
					<l>És elvékonyodott maga is, mint megszivosúlt vas,</l>
					<l>Melyből sodronyt húz Vulkánnak kormos utóda;</l>
					<l>Két perc mulva pedig kívül vala Bende szobáján.</l>
					<l>Bende tovább is aludt; majd dél volt már, hogy először</l>
					<l>Felserkent, de nehéz volt a szeme, és ha Doronghy</l>
					<l>Holtnak gondolván, föl nem veri, estig elalszik.</l>
					<l>Álma jutott legelőbb is eszébe; de mennyire bámul,</l>
					<l>Látván ágya előtt a játék francia kártyát!</l>
					<l>„Jer, koma, tartsd meg a pénzt”, mond a vidor exnevelőnek</l>
					<l>Megkísértendő, igaz-é Armída beszéde.</l>
					<l>A koma kész volt rá, s mielőtt a kártya kifogyna</l>
					<l>Kézből, s új zavarás Fortúna papír katonáit</l>
					<l>Újra sorozná, schwarz lőn nagy tudományu Doronghy.</l>
				</lg>
				<lg>
					<l>Még azon estve kazal huszas és bankjegy közepett ült</l>
					<l>Bende, tökéletesen meggyőződvén, hogy az álom</l>
					<l>Nem vala borszesztől ködös agy beteges szüleménye.</l>
				</lg>
				<lg>
					<l>Már ama nagy nap, melly az adó sorsát a megyében</l>
					<l>El vala döntendő, közelített gyors haladással;</l>
					<l>Már a vidéki nemes társúlatok orrai (szájas</l>
					<l>Élelmes magyarok) sűrítnek a városon által,</l>
					<l>Lesve az illatozó konyhákból ingyenes ízű</l>
					<l>Húsleveket s bordát feszitendő kajla cubákot.</l>
					<l>Nem vala szűkében Bendénk sem e látogatóknak.</l>
					<l>Ollyan arányban nőtt számuk, mint a tele markú</l>
					<l>Bende huszassa fogyott, és mint a lernai kígyó</l>
					<l>Egy feje helyt kettő, úgy itt, egy látogató helyt</l>
					<l>Nyomban öt is termett a „tens úr” tiszteletére.</l>
					<l>És nem mondhatnók, hogy vad lett volna közöttök</l>
					<l>Egyik is: otthonosak lőnek, megszoktak azonnal,</l>
					<l>Mint a házi legyek; sőt volt, ki, cserélve ruháit,</l>
					<l>Négyszer a négy járás tolmácsa gyanánt beköszönte</l>
					<l>És ugyanannyiszor elkapará a jószívüséget.</l>
					<l>Egyik alispánnak kívánta csinálni erővel,</l>
					<l>A másik követűl elküldeni, ahova tetszik,</l>
					<l>Harmadik ígéré, mint „tens nagyságos” urának,</l>
					<l>Hogy bármit perorál megye gyűlésén, ezer ember,</l>
					<l>Mint eleven visszhang, ordítja reá: helyes! éljen!</l>
					<l>Bende azonban nem volt tegnapi csirke az illyes</l>
					<l>Dolgokban, se tehén, hogy jégen táncra vihessék.</l>
					<l>Célja csak az vala elfogadásukkal, hogy előre</l>
					<l>Fusson el a jó hír s terjedjen vármegye-szerte.</l>
				</lg>
				<lg>
					<l>Folytak a készületek. Bendénk meggyarmatosítá</l>
					<l>A falukat kitanult kortesseivel. Nem adózni</l>
					<l>A jelszó, bot az ok; mellyet ha fölötte keménynek</l>
					<l>Hinne egyik-másik, nincs tiltva leszedni az ólmot.</l>
					<l>Holnapi Sárfalván térítgete, Tyúkodi bátya</l>
					<l>És Nyakaló a Víz mentén száz-, sőt ezerével</l>
					<l>Fogdosták a nemes lelket, mint Péter apostol.</l>
					<l>Ólmodi a Felső-járást szemelé ki magának,</l>
					<l>Tudván bánni kevély apró közbirtokosokkal.</l>
					<l>Ezt követé Tagadó s Maradossy; de hős Nemadózy</l>
					<l>És Szűzváll a Mező-járás úrbéri tanyákon</l>
					<l>Kínlódó nemesit kapaták amaz üdvös igére.</l>
					<l>Bende pedig legutóbb, maga mellé véve Doronghyt,</l>
					<l>Üsdibe ment, amely legnépesb kas vala minden</l>
					<l>Sok here méhekkel gazdag, vad mézü kasok közt.</l>
				</lg>
				<lg>
					<l>Üsdiben a hadnagy Kolocintos Gábor uram volt.</l>
					<l>Furcsa rövid ember, nagy szájjal, harcsa bajusszal,</l>
					<l>Egyszerü dolmányban, ragyogóban nemzeti hájtól.</l>
					<l>Elsőbb hadnagy uram nem akarta elérteni: mért kell</l>
					<l>Most a nemességnek gyűlésre bemenni. Hisz, úgymond,</l>
					<l>Nem fizetünk, az igaz; de azért mi okon gyülekezzünk?</l>
					<l>Hadd vessék ki reánk, mi nem fizetünk, s ha erővel</l>
					<l>Szedni akarják, hát mi repelláljuk, teremadtát!</l>
					<l>Bende azonban megmutatá nyomatékos okokkal,</l>
					<l>Mellyeket a hadnagy kézzel markolhata, hogy, ha</l>
					<l>Résre nem áll az egész X. vármegyebeli nemesség,</l>
					<l>Gyűlés multán nem leszen alkotmánya magyarnak.</l>
				</lg>
				<lg>
					<l>Most Kolocintos uram mozgásba tevé az alantabb</l>
					<l>Rendű isteneket: Merkurjait el-kiuszítá,</l>
					<l>Híni nemes gyűlést nagy fontosságu dologban.</l>
					<l>És mikor illően tele gyült a tág eresz-alja,</l>
					<l>Így folya ékes szó a vitézlő hadnagy-ajakról:</l>
				</lg>
				<lg>
					<l>„Nemes atyámfiai” (rossz hexameter, de hiában</l>
					<l>AutoV efa s nekem ezt szóhíven kelletik adnom)</l>
					<l>„Nemes atyámfiai! tudják-e kigyelmetek aztat,</l>
					<l>Hogy mi okon gyültünk e szent hajlékba ma össze?</l>
					<l>Ím a tekintetes úr, megalázván úri személyét,</l>
					<l>Nem sajnált közzénk, a magunk hasznára, lejőni</l>
					<l>És legelőbb is azon szívességét kimutatni,</l>
					<l>Hogy ma kigyelmeteket megvendégelje busásan”,</l>
					<l>(Éljent hangzék itt az egész eresz-alja nemesség)</l>
					<l>„Kit-kit azonfelül is szándékozván (...Helyes! Éljen!</l>
					<l>Éljen azonfelül is)... szándékozván...” de lehetlen</l>
					<l>Volt a helyesléstől helyesen végezni beszédét.</l>
				</lg>
				<lg>
					<l>„Drága nemes társak! hallám a tekintetes úrtól,</l>
					<l>Mily romlás fenyeget bennünket: tős-gyökerestül</l>
					<l>Felfordúl a szegény haza, hogyha mi talpra nem állunk.</l>
					<l>Úgy van: arany-bundánk vargát ránt, nonusainkat</l>
					<l>A liberalisták ebharmincadra kerítik.</l>
					<l>Verbőczyt leverik veszedelmes cifra beszéddel,</l>
					<l>És az öreg Corpust korpázzák korcsmai módra.</l>
					<l>Főleg most az adót kívánnák tolni nyakunkra.</l>
					<l>Tudja kigyelmetek azt, jobban mint a viceispán,</l>
					<l>Hogy nyolc éve midőn legelőbb megróttak adóval,</l>
					<l>És hogy azóta egész pontossággal, kiadódik</l>
					<l>Évről-évre adónk funtussa, de még ez időig,</l>
					<l>Egy fillér nem sok, de mi annyit sem fizeténk be.</l>
					<l>Mért volnánk nemesek, ha mi is, mint kontrabujensek</l>
					<l>Úgy trektálódnánk? nem, nem; mi nagyon betanultuk</l>
					<l>Szent András micsodás trektát rendelt a nemesnek:</l>
					<l>Tisztújításkor reggel pálinka csöbörrel;</l>
					<l>Délben hús, bor, elég; ugyanaz vacsorára dulásig</l>
					<l>S legkevesebb három huszas egy szavazóra naponként.</l>
					<l>Mért volnánk nemesek? Nem azért-e, hogy, amire tetszik,</l>
					<l>Nem szóval felelünk. Azt kívánják, hogy adózzunk:</l>
					<l>»Nem.« Hát szolgáljunk: »Nem.« Töltsük az útakat: »Ó nem.«</l>
					<l>Állítsunk katonát: »nem, nem: hisz imént vala Győrnél</l>
					<l>Győzelmes seregünk.« Tartsunk katonát: »örökös nem.«</l>
					<l>Így kell érteni e véren vett drága nemes szót.</l>
					<l>Vesszen el aki fizet, míg egy csillag lesz az égen!”</l>
				</lg>
				<lg>
					<l>„Vesszen el!” ordítá az egész ersz-alja nemesség;</l>
					<l>Hadnagy uram pedig így szónokla tovább, rekedezvén:</l>
				</lg>
				<lg>
					<l>„Én nem erőltetek itt senkit; kiki menjen amerre</l>
					<l>A meggyőződés vezetendi: de istenem isten</l>
					<l>Egy percig se legyen, ha kezem meg nem keserűli</l>
					<l>Az, ki a hámfából kirug és küllőfelezéssel</l>
					<l>Megszakadást okoz itt, e szép nemes egyesületben;</l>
					<l>Aki a libristák mézes-mázos fecsegésit</l>
					<l>Elhiszi és lelkét italért árúba ereszti.</l>
					<l>Birkák vagytok-e ti, félénk és ostoba birkák,</l>
					<l>Nemes atyámfiai, készek minden csacsi mellé</l>
					<l>Futni, ha elbődűl? Nem, nem fiaim, ne kövessünk</l>
					<l>Mí minden szamarat, csak a tens urat, aki különben</l>
					<l>Jobb fizető is mint a többi szakállas uracskák.</l>
				</lg>
				<lg>
					<l>„Jól tudom én a csalárd okokat, mellyekkel akarják</l>
					<l>A liberalisták rászedni szegény nemesinket:</l>
					<l>Azt mondják ugyanis, hogy adózzunk s majd ez adóból</l>
					<l>Útakat építsünk, ásassunk hosszu csatornát,</l>
					<l>Szárasszunk ki mocsárt, adjunk nevelést a parasztnak,</l>
					<l>Rakjunk börtönöket fel az égig, nem le, pokolba;</l>
					<l>Végre fizessük a vármegye tiszteit: irgalom atyja!</l>
					<l>Mintha bizony nem elég fájdalmas volna minékünk</l>
					<l>Hogy veksálnak ama kutyalelkű szóbeli pörrel.</l>
				</lg>
				<lg>
					<l>„Útakat építsünk: minek azt? használ-e nekünk a</l>
					<l>Jó út? Nem, rokonim! minekünk rossz útban az élet:</l>
					<l>Mert miután beivók gabonánkat ronda zsidónál,</l>
					<l>Pénzért kell vennünk a paraszttól; vesszük is olcsón,</l>
					<l>Mert húsz ölnyire sem tudná vontatni a sárban.</l>
					<l>Ámde legyen jó út: viszi más városba eladni,</l>
					<l>És minekünk itthon szemeink koppannak utána.</l>
					<l>S pláne vasútakat! a sár is rázós ha rögökké</l>
					<l>Szárad: hát az a vas?!...</l>
				</lg>
				<lg>
					<l>„Ássunk árkokat is: nem elég vizet ád az uristen</l>
					<l>Minden erőnk nélkül, hanem ássunk drága csatornát!</l>
					<l>Nem, soha nem tesszük. Nemes embernek derogálna</l>
					<l>Bánni pimasz vízzel. Bor kell neki: inni honáért!</l>
					<l>Ami mocsárunk van, kell az: nem volna megirva</l>
					<l>Máskép háromszáz évű adománylevelinkben.</l>
				</lg>
				<lg>
					<l>„Adjunk jó nevelést a parasztnak: hát a mi kölkünk</l>
					<l>Hogy lehet emberré, felnővén iskola nélkül?</l>
					<l>Ám, az ebanyja, nevelje ha tudja, nevelje parasztnak.</l>
					<l>Nem prókátornak, hogy végre fölülkerekedjék</l>
					<l>A gyökeres nemesen, firkálni nyakára idézvényt.</l>
					<l>Van honoratus elég, nem kell őket szaporítni,</l>
					<l>Mert félő, kiveszik szánkból voksunknak az ízét.</l>
					<l>Úgyis, amint hallom, törvény koholóda minap, hogy</l>
					<l>Már lehet eskütt is sült nemtelen ember ezentúl:</l>
					<l>Ó, ha paraszt ítél az igaz nemes ember ügyében,</l>
					<l>Úgy mi szegény nemesek jobb hogy sírunkba lefekszünk.</l>
				</lg>
				<lg>
					<l>„Végre csináltassunk börtön palotákat. Öcséim,</l>
					<l>Értitek ezt? palotát a parasztnak, minthogy elorzá</l>
					<l>Ökrötöket! No ezért illő látjátok, adózni.</l>
					<l>Én ugyan azt tartom: nemes ember vagy soha nem lop,</l>
					<l>Vagy nagyon óvást lop; de a börtönt mindenesetre</l>
					<l>Van kikerülnie mód: pert folytat a tiszti ügyésszel</l>
					<l>S minthogy könnyü Katót a táncra vezetni, bizonnyal</l>
					<l>Megnyeri azt, vagy a pör megtéved a többi perek közt</l>
					<l>S többször elő se kerül, vagy végre kihalhat a vádlott,</l>
					<l>És nem bánja, ha fővesztésre itélik is aztán.</l>
					<l>Hogyha pedig mégis börtönbe kerűl valamellyik,</l>
					<l>Hadd rothadjon el ott, mért volt oly ostoba tolvaj.”</l>
				</lg>
				<lg>
					<l>Így végzé Kolocintos uram nagyhírü beszédét,</l>
					<l>Melyre a lelkesedett gyűlés rivalá: nem adózunk!</l>
				</lg>
				<lg>
					<l>„Még egyet, édeseim. Mához két hétre gyülés lesz,</l>
					<l>Lesz kocsi, hús és bor; bemegyünk egy szálig a gyűlölt</l>
					<l>Házi adó ellen harcolni körömszakadásig.</l>
					<l>Mindazonáltal senki ne merjen vinni magával</l>
					<l>Semminemű fegyvert (megyevégzés tiltja, barátim)</l>
					<l>Ámde a jó botokat nem kell honn hagyni, azoktól</l>
					<l>Függ a szabad szólás most, pro et contra, megyénkben.”</l>
				</lg>
				<lg>
					<l>Mennyit ivának ezen szónoklat tiszteletére,</l>
					<l>S mennyit okoskodtak bölcs tételein borozás közt,</l>
					<l>Azt le nem írom most: ki azonban tudni szeretné,</l>
					<l>Bérmentes levelét hozzám igazítva, örömmel</l>
					<l>Válaszolok, s megirom mindazt, mit tudni akarna.</l>
				</lg>
				<lg>
					<l>Bende örömmel tért innen haza, társai szintén</l>
					<l>Boldogulának, ahol megfordultak, megye-szerte.</l>
					<l>Most csak a csaptekerést kellett kormányzaniok, hogy</l>
					<l>Gyűlés napjáig ki ne fogyjon a lélekadó nedv.</l>
				</lg>
				<lg>
					<l>Térjünk vissza megint: lássuk, mint lelte Hamarfy</l>
					<l>Hősi magát, miután álommal kedvire bételt.</l>
					<l>Jól. - Legelőször is a táskát keresé meg, amelyben</l>
					<l>Pénztárcát lele, tömve a dolgok fő ruganyával,</l>
					<l>S bonta dugasszaiból terepély bankjegy-lepedőket.</l>
					<l>Másodszor pedig embereit s ügye tiszta barátit</l>
					<l>Összehiván, tüstént szereposztást tőn, a szinészek</l>
					<l>Rangja szerint, több vagy kevesebb bankjegy-levelekkel.</l>
					<l>Őmaga főszerepet foga fel, minthogy neve arszlán</l>
					<l>Volt az egész párt közt, s legtöbb darabot vala képes</l>
					<l>Ő megemészteni a nyomatékos banklevelekből.</l>
					<l>Ekkor eloszlának, hogy majd gyűlhessenek össze</l>
					<l>Annál rettenetesb számmal, mikor a dies irae</l>
					<l>Lángba borít minden kebelet, s fölszítja parázsát</l>
					<l>A tüzes orroknak, veritékhajtó borok által.</l>
				</lg>
				<lg>
					<l>Sárfalu járásban Borzond akará szabadelvét</l>
					<l>Hinteni: ám a mag csak sziklakebelre talált ott,</l>
					<l>Mígnem az ércpengés útat nyita. Mért ne adóznánk,</l>
					<l>Mondának, szájjal, míg ők erszénnyel adóznak</l>
					<l>A mi zsebünkbe? Ha majd megszüntek adózni minékünk,</l>
					<l>Akkor még lesz idő ordítani: „mink nem adózunk!”</l>
				</lg>
				<lg>
					<l>Vízmentén Rohanász és némelly bikfic ödöngtek.</l>
					<l>Hasztalanul! mert ott Nyakaló és Tyúkody már el-</l>
					<l>Szedték a szavazat szépét; nekiek csak a férges</l>
					<l>Jellemü, hullékony lelkek maradának ezúttal,</l>
					<l>Mellyek egy oldalról pirosak s vidoran mosolyognak,</l>
					<l>Másfelül ellenben fene rothadság eszi őket.</l>
					<l>Puffadozó szivacsok, mellyek fönn úsznak ugyan még,</l>
					<l>Ám majd a szavazás idejéig elázva, elülnek.</l>
				</lg>
				<lg>
					<l>Lepkefi, járatosabb tigrist is véve magához,</l>
					<l>A Felső-járást akará hő lángra hevítni</l>
					<l>A haza szent ügyiért; dobogó szívvel sorolá el</l>
					<l>Mindazon üdvös célt, miket el lehet érni fizetvén,</l>
					<l>Békén hallgatták darabig, de midőn az adó szót</l>
					<l>Emlegeté, tüzesen szökdeltek föl helyeikről,</l>
					<l>S kapva nehéz botokat kezeikbe, nyomultak előre:</l>
					<l>Úgy hogy nem tudom én, mint lesz vala Lepkefi dolga,</l>
					<l>Hogyha a hű tigris, felölelve, ki nem teszi a nyilt,</l>
					<l>Ablakon és maga is tüstént ki nem ugrik utána.</l>
					<l>Ekkor is a dühödő sokaság, fenyegetve botokkal,</l>
					<l>Üldeni nem szűnik mártírait e hon ügyének.</l>
					<l>Itt a gyepűn quakerdarabok maradoztanak el már,</l>
					<l>Ott a kövér pocsolyák (haragukban tán hogy adóval</l>
					<l>Őket is, a szűz-hátuakat még, róni szeretnék)</l>
					<l>Hosszan, a hónadrág s mellény mentén, tele köpték</l>
					<l>Szájukat és szemöket tapadó, hideg-éles iszappal.</l>
					<l>És már a botosok verik a nyomot elnehezűlő</l>
					<l>Sarkok után, még egy pár lépet: azonnal a sarkot</l>
					<l>Éri az ólomsúly - már - már... De mi haszna ijesztlek</l>
					<l>Benneteket? ti nagyon tudjátok (persze regényből)</l>
					<l>Hogy, hol a szükség nagy, közel ott a segély denecesse.</l>
					<l>Itt is a hű tigris (kelvén aranyötlet agyában)</l>
					<l>Tág zsebe kincstárát kiüríti s ezüst huszasokból</l>
					<l>Szór kopogós záport a vasfejü népnek elébe.</l>
					<l>A hadi csel jól sült el: az üldők elmaradoztak,</l>
					<l>Lepkefi s a tigris jól elhaladának előre.</l>
				</lg>
				<lg>
					<l>Hah, de megint hallik dobogás és messze kiáltás.</l>
					<l>„Nocsak uram bátyám, fussunk ha lehet.” - De a tigris</l>
					<l>Hátra tekint: meglát süvegelve szaladni nehányat</l>
					<l>S bottalan intéssel kegyesen vigyorogni feléjök.</l>
					<l>Megvárák e szelid modorú hajtókat, akiknek</l>
					<l>Szónoka így kezdé aggálycsilapítni beszédét:</l>
				</lg>
				<lg>
					<l>„Tens uramék, kérem, hova futnak, az illyen-amollyan</l>
					<l>Szedte helyén? lépünk kiszakad már a szaladásban.</l>
					<l>Hisz mi nem üldöztük rossz célból tens uramékat:</l>
					<l>Csak mikor úgy kutya módra, ki méltóztattak ugorni,</l>
					<l>Átállván keveset, hogy megcsúfoltak, utánok</l>
					<l>Indultunk nehanyan, hogy kérjük vissza közénkbe.</l>
					<l>Tens uram! instáljuk, méltóztassék. Nem akartuk</l>
					<l>Sérteni, nem tudtuk, kit van tisztelni szerencsénk.”</l>
				</lg>
				<lg>
					<l>Lepkefit a tigris nógatván visszamenésre,</l>
					<l>Visszamerészle megint. Nagy hálálkodva fogadták.</l>
					<l>És miután sikerült meggyőznie őket eléggé</l>
					<l>Hogy nem jegyzik föl: „ki adá voksát az adóra?”</l>
					<l>Jó fizetés mellett az adózok részire álltak.</l>
				</lg>
				<lg>
					<l>Így a többiek is. Bizonyos pénzért bizonyatlan</l>
					<l>Pártosokat szedtek. Maga ment legtöbbre Hamarfy</l>
					<l>Ez szabadelművé vala képes tenni rövid nap</l>
					<l>Okta nemes község vezetőjét, Pörgedy Mátyást,</l>
					<l>A hazaboldogitó, a tűzlelkű liberalist!</l>
					<l>Illyen kellene sok! szónoklata cúkori édes</l>
					<l>Volt párthíveihez, másokhoz vackori fojtós.</l>
				</lg>
				<lg>
					<l>„Honfi nemes társak” szólalt meg Pörgedy hadnagy,</l>
					<l>„Új dolog az, mellyért ma kigyelmeteket behivattam.</l>
					<l>Házi adót fizetünk ezután (nem! nem!). No ne oly nagy</l>
					<l>Tűzzel, atyámfiai; de bizony fizetünk csak azértis.</l>
					<l>Ámde miért? már ezt nem tudja kigyelmetek, úgy-e?</l>
					<l>Nem bizony! ezt nem tudja ki nem liberárius ember.</l>
					<l>Kelmetek azt vélték eddig, sőt én magam is tán,</l>
					<l>Hogy liberárisaink nem tesznek semmit a honnak</l>
					<l>Boldogulásáért, csak eresztnek hosszu szakállat,</l>
					<l>Fennhordják fejöket, cifrán szónoklanak, arra</l>
					<l>Isznak elég vizet, és vekszlit firkálnak egész nap?</l>
					<l>Ó nem! ezek külső dolgok: csak zöldje diónknak;</l>
					<l>Édes magva belül rejlik látatlan üregben.</l>
				</lg>
				<lg>
					<l>„Tudja kigyelmetek a szent írásból, hogy az Isten</l>
					<l>Amikor Ádámot földből formálta, legottan</l>
					<l>Földesurává tette kerek földünknek. E birtok</l>
					<l>Róla, hogy Ábel déficiált, s Kain emberölésért</l>
					<l>Úti betyárrá lőn, zsellérré széles e földön,</l>
					<l>Sethre maradt és szállt lyány- és fiuágra egyenlőn.</l>
					<l>Így ezer éveken át osztoztak. Végre azonban</l>
					<l>Megszaporodtak a sok prókátorok, összezavarták</l>
					<l>A föld birtokosait: kiki a máséra törekvék,</l>
					<l>Nyelvök is elbelgult, a tied szót mind csak enyémnek</l>
					<l>Mondák; szóval a bűn, a gonoszság, szerte kiáradt;</l>
					<l>Sőt maga Isten iránt is hűtlenségi gyanúba</l>
					<l>Jött az egész nemzet: miokért Isten lesöpörte</l>
					<l>Őket a földszínről, s a confiscált uradalmat</l>
					<l>Noé kérte föl, aki delator volt, igaz ember.</l>
					<l>Nóénak három fia volt: Sem az ősi falak közt</l>
					<l>Megmaradott, az övé lőn Ázsia; Kámot az apja,</l>
					<l>Mert sok bút okozott neki, elküldé szerecsenynek</l>
					<l>S Afrika lőn az övé; Jáfet végűl Európát</l>
					<l>Választá, miután nem volt választani másik,</l>
					<l>(Minthogy Amérika még akkor meg sem született volt)</l>
					<l>És igy e háromról szaporodván emberi népünk,</l>
					<l>Mindenik egyformán ígényelhette a földből</l>
					<l>Osztályrészének kihasítását, nyilasonként,</l>
					<l>S most mindennek egyen tag földdel kellene birni.</l>
					<l>Ó de jaj így van-e az? van-e kelmednek, Füle Péter,</l>
					<l>Több két vékásnál, noha tős-gyökeres nemes ember?</l>
					<l>Ellenben Telivér grófnak nincs falva kilenc is?</l>
					<l>Jól van-e ez, rokonim? Van-e benne, barátim, igazság?</l>
					<l>Hajh, nincs, nincs; oda lőn Mátyással, a régi királlyal,</l>
					<l>Aki ha négy ökröt látott, kifogatni parancsolt</l>
					<l>Kettőt s annak adá, kinek egy sem volt szekerében.”</l>
				</lg>
				<lg>
					<l>E szavak a sokaság szemeit villámra tüzelték,</l>
					<l>Melyre kemény torkok, mennydörgének: „nem igazság!”</l>
					<l>Pörgedy meg, látván a hatást, így fogta fel a szót:</l>
				</lg>
				<lg>
					<l>„Íme, barátaim, a libelariusok nem egyébért</l>
					<l>Kérnek adót tőlünk, csak, hogy szépen besodorják</l>
					<l>A nagy földesurat, pénzt adni közösbe, aránylag.</l>
					<l>S míg mi adunk fillért, ők százakat, ezreket adván,</l>
					<l>Majd ha egyenlően szétosztjuk az öszveget, úgy-e,</l>
					<l>Kis pénzecske helyett bankjegy fog jutni fejenként?</l>
					<l>És igy eloszlik a pénz, tele zsebből folyva üresbe.</l>
					<l>Innen többre megyünk: elszedjük a római papság</l>
					<l>Birtokit, és köztünk, mi magunk, fő számra felosztjuk.</l>
					<l>Akkor a grófokat és bárókat rendre lehányjuk,</l>
					<l>Tág uradalmaikat széttépjük, mint az igazság</l>
					<l>Hozza magával, s nem lesz senki szegény, de nagy úr sem.</l>
					<l>Hallod-e, Pál sógor, neked a Bakhát, neked, Istók,</l>
					<l>Ázodi puszta jutand: Markosnak Rókacsapás völgy.</l>
					<l>Földesurak lesztek: mérhettek birkacimert is;</l>
					<l>Nem lesz semmi tilos, csak a német-szabta kaputrok;</l>
					<l>Minden egyenlő lesz, minden szabad, e haza földén.</l>
					<l>Sőt a királyság is sort jár, mint jár a biróság</l>
					<l>A faluban, s ha tavaly hercegre került, az idén már</l>
					<l>Úgy lehet, Izmos uram, kendet rántják fel a polcra.</l>
					<l>Minthogy azonban ezek sohasem fognak teljesülni</l>
					<l>Máskép, csak ha vakon követünk minden liberálist:</l>
					<l>Én mondom, fizetünk; még egyszer mondom, adózunk!</l>
					<l>Gaz legyen, aki nem ád az egyenlőségnek okáért!”</l>
				</lg>
				<lg>
					<l>És a leendő földesurak (ki remél vala illyet?)</l>
					<l>Rádörgék a szót nemes elszántsággal: adózunk!</l>
				</lg>
				<lg>
					<l>Ily nemes okfőkből buzgott többrendű okokkal</l>
					<l>Tőn nem adózóból szabadelvü Hamarfy adózót.</l>
					<l>Mindazonáltal a Rák Bendések tábora jóval</l>
					<l>Meghaladá az övét, s bizonyosnak hitte akárki</l>
					<l>Elbuktát az adóügynek. Maga Bende bejárta</l>
					<l>A falukat; lelket, tüzet és bort öntve lovagja</l>
					<l>Mindenikébe, nevét megkérdve, fölírva magánál.</l>
				</lg>
				<lg>
					<l>Már eljött a derékviadal napját megelőző</l>
					<l>Ünnepi nap; már a csapatok nyomakodnak előre</l>
					<l>Majdan a főtábor hadi testéhez csatolandók.</l>
					<l>Bende az üsdieket vezeté, százhúsznyi szekéren;</l>
					<l>Nyolcvan kassal a Vízmentéről Tyúkody, Szűzváll;</l>
					<l>Holnapy Sárfalvát száznyolcvan tengely-erővel</l>
					<l>Hozta, kilencvenen a Felső-járás nem-adózó</l>
					<l>Híveit Olmody és Tagadó s bajnok Maradossy;</l>
					<l>Legkésőbb maradott Nyakaló meg hős Nemadózy:</l>
					<l>Ők hatvan-hatvan szekeret vezetének az Alsó-</l>
					<l>Járásból, keserű jajt csikorgó kerekekkel.</l>
					<l>Voltak azonban sok megyebéli urak, kitapasztalt</l>
					<l>Kortesek, e csapatok paripás vezetői: hogy össze-</l>
					<l>Tartsák a tömeget, hogy vissza bokorba szökéstől;</l>
					<l>Ott vala gróf Telivér maga is, ragyogó paszomántban,</l>
					<l>Meg mások, kiket itt minek elszámlálnom egyenként?</l>
					<l>Úgy is aligha önök, szeretteim, ismerik őket.</l>
				</lg>
				<lg>
					<l>Másrészről az adó hadi népe is összenyomúla.</l>
					<l>Borzond Sárfaluból hatvan szekeret vezetett be;</l>
					<l>A Vízmentéről Rohanász csak húszat; a Felső-</l>
					<l>Járásból hetvent a tigris, Lepkefijével;</l>
					<l>Pörgedy hadnagy az oktai népet bírta egészen,</l>
					<l>Nyolcvan erős szekeret megrakván szomju torokkal.</l>
					<l>S ennyi egész seregök: hozzá számítva ugyan még</l>
					<l>A városbeli nép egy részét: holmi diákot,</l>
					<l>Írnoki tisztes kart stb., szóval az ifjabb</l>
					<l>Értelmességet, kikben még nincsen önösség.</l>
				</lg>
				<lg>
					<l>Én meg e pártatlan számítását az erőknek</l>
					<l>Ingadynak köszönöm, ki remegvén tudni hová fog</l>
					<l>Hajlani a diadal, zsalu közzől leste napestig</l>
					<l>A szekerek számát s híven naplóba jegyezte.</l>
					<l>És mikoron látná, hogy öregb a sanior osztály</l>
					<l>Mind emberszámban, mind részegségben a másik -</l>
					<l>A haladó pártnál: tollat duga kalpaga mellé,</l>
					<l>S nagy tüzesen kirohant, harsogva menet: nem adózunk!</l>
				</lg>
				<p>Ötödik ének</p>
				<lg>
					<l>Föllegiből nézé garaboncás Hábor a két párt</l>
					<l>Hadseregét, s mélyen sebezé többsége az ellen</l>
					<l>Tábornak. Bizonyos vala veszte a házi adónak.</l>
					<l>Ezt megelőzendő, nem láta egyéb szabadító</l>
					<l>Módot, mint legelőbb Armídát és vele minden</l>
					<l>Éji boszorkányit megrontani teljes erővel.</l>
					<l>E célból hivatá Karakányt, a nagyfülü tátost,</l>
					<l>És ily útasitást ada e hű szolgai lénynek:</l>
					<l>„Menj Karakány, hívem, gyüjtsd össze a tátosi népet:</l>
					<l>Három perc mielőtt kezdetlen voltba merűlne,</l>
					<l>Itt legyenek mind, mind. Te pedig, jó régi cselédem,</l>
					<l>Fogd be a déli szelet felhő-szekeredbe: keresd föl</l>
					<l>A büvös Armídát és mondjad néki nevemmel:</l>
					<l>Büszke boszorka, gonosz csábszelleme a maradásnak,</l>
					<l>Engem uram küldött, a hatalmas föllegi Hábor,</l>
					<l>S ezt izené tőlem: ma, midőn eltűnnek a földről</l>
					<l>Árny és fény, s kiterűl bakacsinja sötéten az éjnek,</l>
					<l>Majd, ha sirok közzől reszketve kibúvik a félénk</l>
					<l>Éji lidérc s elkezd táncolni a légi zenéhez,</l>
					<l>Majd mikor a föld rejtekiben régóta penészlő</l>
					<l>Kincsek fölhányják lángnyelveiket, jelül adván</l>
					<l>A föld népének, hol kelljen fekete macskát</l>
					<l>Ölni le áldozatul, hol kezdeni éjjeli ásást:</l>
					<l>Akkor várja hadam sokaságát, légi csatában</l>
					<l>Víni velünk ádáz viadalt életre-halálra.”</l>
					<l>Így a parancs. Karakány pedig, elmellőzve szekérbe</l>
					<l>Fogni a déli szelet (mivel az most épen Olaszhon</l>
					<l>Barna leányi között legelészett nyári sirocco</l>
					<l>Képiben és sokakat lankaszt vala, dúlva közöttük)</l>
					<l>Szétterité füleit s röpülő mozgásnak eredvén,</l>
					<l>Mint órjás denevér szárnyalt el azokkal a bájos</l>
					<l>Éj-honi hölgy venyigés földelű tündéri lakához.</l>
					<l>Ott az üzent szavakat híven elmondva, helyettük</l>
					<l>Ilyen választ kelt Armída varázslatos ajkán:</l>
					<l>„Mondd meg uradnak, a gaz garaboncásnak, ha dühödten</l>
					<l>Nem retteg bizonyos vesztébe rohanni, miattam</l>
					<l>Jőjön bármikor, én elvárom légbeli harcon,</l>
					<l>Víni csatát életre nekem, neki szörnyü halálra.”</l>
					<l>Ezzel hű Karakány haza röppent. Honn a vezéri</l>
					<l>Hábor a lég tetején hosszú sort alkota bátor</l>
					<l>Tátosiból, szigorú szemlét folytatni felettök.</l>
					<l>Mindenik egy felhő-paripán ült, várva parancsot.</l>
					<l>(Nézte a földi juhász is e hosszú föllegi tábort</l>
					<l>S bárányfelhőnek nevezé botor együgyü nyelvén.)</l>
					<l>Kiknek - amint Karakány megszűnt - rendelte legottan</l>
					<l>Hosszu falanxokban megszállani Mátra tetőjén,</l>
					<l>És tábort járván, ottan megvárni az estvét.</l>
				</lg>
				<lg>
					<l>Más részről, hol az ős Buda várát néma közönnyel</l>
					<l>Nézi a Gellérthegy sok száz év óta, s ahonnét</l>
					<l>Ember-rakta falak bámulják most az erősség</l>
					<l>Csillagait, miokon nevök is, méltán, haza szerte</l>
					<l>„Csillagvizsgáló” volt, most is az, és lesz örökké:</l>
					<l>Ott gyüjtötte varázs Armída seregbe boszorkány</l>
					<l>Pártosait, s hasonúl fő-szemlét tarta felettök.</l>
					<l>Végre, midőn a napot két hab völgyébe szorítván</l>
					<l>Thetis, az istennő, elkoppantotta világát,</l>
					<l>Indúlót fuvatott, riadalmas tábori marsot.</l>
					<l>Volt pedig a zenekar terepély szőnyegre helyezve,</l>
					<l>Melyet sírlepedők vásznából sanda boszorkák</l>
					<l>Férceltek, szagolat-tompító pápaszemekkel.</l>
					<l>E lepedőszigetet denevérek nagy sokasága</l>
					<l>Fogta körül, magasan szárnyalván azzal a légben.</l>
					<l>Rajta zenész csapat ült. Hegedűsök, szikralövellő</l>
					<l>Fekete macskákból s nyomorék váltott gyerekekből.</l>
					<l>Vértarajos kakasok kürtöltek. Ezek ma födetlen</l>
					<l>Hagyták eltemetett kincstáraikat, de hiába!</l>
					<l>Éjszaka van, s hetedik gyermek sem látja, hol a kincs.</l>
					<l>Nagy-dobosok böfögő ebek és ama nádlaki búbos</l>
					<l>Vízibikák voltak, kik időt jósolnak a pórnak,</l>
					<l>És brekegő békák tambourt pörögének ezekhez.</l>
					<l>Tompa fagótosok a buhu-baglyok: piccoli-sípot</l>
					<l>Fújtanak a vércsék s szomorú styxparti sirályok.</l>
					<l>Ílyen a fő zenekar. Kivülök még harcjel-adásra</l>
					<l>Voltak sírbul kelt lepedős kísértetek, akik</l>
					<l>Emberi csontokkal kürtöltek az éjjeli hadnak.</l>
				</lg>
				<lg>
					<l>A tábor pedíg így indult a harci zenére.</l>
					<l>Géci boszorkányok mentek lovagolva először</l>
					<l>Bükkfa lapátjaikon, s forgatván baljok erősen</l>
					<l>Szikrázó pemetét. Azután szép ünnepiséggel</l>
					<l>Jött a gyalogsátán-ezred. Macskákon ülének,</l>
					<l>Melyek a lég tetején úszhattak, s szörnyü soványság</l>
					<l>Nem hagyván őket lesülyedni fenekére sehogysem.</l>
					<l>Fegyverök állt háromrőfös, villára hasított</l>
					<l>Kígyó-nyelvökbül, mely nemcsak a testre halált hoz,</l>
					<l>Nem, hanem a halhatlan szellem is érzi fulánkját.</l>
					<l>Oldalvást ezeken szikrázó tűzkerekeknek</l>
					<l>Hömpölygött számlálhatlan sokasága; mögöttük</l>
					<l>Hátrább a fekete fülü angyalok, undoridéző</l>
					<l>Kecskei lábakkal, nagy seprűfarkkal ügetnek.</l>
					<l>Nappal e nép Balaton fenekén alszik, miután ott</l>
					<l>Kecskeköröm papucsát a tó partjára lerakta.</l>
					<l>Végre a pattantyús ezered vénszűzei jöttek,</l>
					<l>Kik nagy durrogatás közepett dinnyényi golyókat</l>
					<l>Fognak az ellennek köpködni szemébe, ha majd kell.</l>
				</lg>
				<lg>
					<l>Kémei hírül adák Hábornak az elleni tábor</l>
					<l>Mozdulatát. Ő hát legelőbb is légi hajóját</l>
					<l>Fölkészíttetvén, beleül, és rendezi sergét.</l>
					<l>Állt pedig e ballon tetemes szappanbuborékból,</l>
					<l>Mellyet a nagy Hábor, lég helyt, gyűlésteremekből</l>
					<l>Összeszedett divatos szónoklattal tömetett meg:</l>
					<l>Innen az oly könnyű, könnyebb az üres levegőnél</l>
					<l>Majd nekizúdítá megrázó harci zenéjét.</l>
					<l>E zene síposi mind, és kürtösi mind, az üvöltő,</l>
					<l>A zúgó-búgó szelek ömlő szellemi voltak,</l>
					<l>Aeol a karmester, villámpálcája kezében.</l>
					<l>A dobosok pedig itt, a fagótos, az erdei rézkürt</l>
					<l>És az öreg brúgó maga lőn a mennyei dörgés.</l>
					<l>Tátosok a hadi nép, mint fönnebb szó vala róluk;</l>
					<l>Sok fajuak mégis: némellyek kajla fülűek,</l>
					<l>Egyszemüek mások, sőt, itt-ott, vannak egészen</l>
					<l>Szemtelenek, kik előbb arszlánai voltak e honnak.</l>
					<l>Soknak szájából hat sor kapafog vigyorog ki:</l>
					<l>Ez nem egyébért van, csak azért, mert óvakodának</l>
					<l>Cukrászboltoktól s a fogorvosi rendeletektől.</l>
					<l>Mind felhő-paripán ültek: de mihelyt a csatára</l>
					<l>Lelkesitő kürtök lázzal tölték be a léget</l>
					<l>Reszkettetvén azt fázékony kocsonya módra:</l>
					<l>E felhőparipák sárkánnyá váltak azonnal,</l>
					<l>Mellyek kénlángot lehelének messze kitágult</l>
					<l>Torkaikon, s mételyt izzadtak a földi mezőkre.</l>
				</lg>
				<lg>
					<l>És már a seregek szemközt állának. Előbb is</l>
					<l>Hábor, a szörnyű férj, ada jelt. Kürtére legottan</l>
					<l>Rettenetes szárnyú, terepély szélmalmi vitorlák</l>
					<l>Hömpölyögének az elleni tábor előseregébe,</l>
					<l>Hosszu sikátorokat fúrván a géci banyák közt.</l>
					<l>Majd a gyalogsátán-ezered sorait zavarák meg,</l>
					<l>És tán így az egész hadat elbontják diadallal,</l>
					<l>Hogyha varázs Armída nem ad jelt tűzkerekeinek</l>
					<l>Közre szorítani a veszedelmes rendzavarókat.</l>
					<l>Ekkor a gyúlanyagú, röpülékeny szárnyu vitorlák</l>
					<l>Elkapták a tüzes kerekek vérlángu ragályát:</l>
					<l>Futtak azonban még a megoszlódás idejéig;</l>
					<l>Mígnem rettenetök nyomorú szénné, hamuvá lőn.</l>
				</lg>
				<lg>
					<l>Megharagudt Hábor látván e szörnyü veszítést</l>
					<l>S pattantyúsainak meghagyta tüzelni az ellen</l>
					<l>Főseregére. Legott órjási a tátosi népnek</l>
					<l>Kezdének tüzesült gömböt hajigálni közéjök.</l>
					<l>E gömbök vaskő-darabokból voltak a tátos</l>
					<l>Nép által kerekítve kemény tömegű pilulákba,</l>
					<l>S megtüzesíttetvén, lőnek fene ágyugolyókká,</l>
					<l>Melyek az ellen közt sok száz cikkelyre szakadván,</l>
					<l>Annyi ezer tetemet röpitének széjjel a légben.</l>
					<l>(A pásztor pedig a földön meglelte lehullott</l>
					<l>Barna darabjaikat, s a tudós nevezé meteornak.)</l>
					<l>A vénszűzek ugyan váltig morogának, erősen</l>
					<l>Köpködvén a mozsárnemü gömböket, álgyugolyókat,</l>
					<l>Hasztalanul! Hábor pattantyússága hatalmasb:</l>
					<l>Úgy, hogy Amázonaink megszöktek a harci mezőről,</l>
					<l>S összetörött testtel rejtőztek kályha-zugokba.</l>
				</lg>
				<lg>
					<l>Észrevevé Armída veszélyét népe javának,</l>
					<l>S most, miután nem volt álgyúja, ha futni nem, akkor</l>
					<l>Kézbeli fegyverrel kellett hadakozni közelről.</l>
					<l>Evvégett rohanót fuvatott. Mindjárt legelűl a</l>
					<l>Tűzkerekek mentek, sebesen gördűlve az ellen</l>
					<l>Hadsora közt; a gyalogsátánok nyomban utánok.</l>
					<l>Hábor sem vala rest, közönyös nézője azonban</l>
					<l>E hadi szándoknak, hanem elsőbb mérges ijászit</l>
					<l>Lőni hagyá: azután rostásai által enyésztő</l>
					<l>Pusztítást okozott Armída egész hadi népén.</l>
					<l>Voltak, tudniillik, rostások a tátosi hadban;</l>
					<l>Rettenetes rostát - száznál több ölre terűlőt -</l>
					<l>Forgatván kezükön, melyből, miután a magasba</l>
					<l>Felszállván gonoszúl rostáltak az elleni népre:</l>
					<l>Hullott nagyszemű jég, kövek és oly tűznek esője,</l>
					<l>Melyből szikra elég volt lángba borítani tüstént</l>
					<l>Akire ráhullott, füles angyalt, géci boszorkányt.</l>
					<l>Mindazonáltal e tűzjáték nem tarta sokáig:</l>
					<l>Mert, miután a két hadinép egymásba vegyűle,</l>
					<l>Észrevevé Hábor, hogy tátosi hullanak egyre,</l>
					<l>S önhada ellen száll rostái veszélye leginkább.</l>
					<l>Megtiltotta tehát e nemét folytatni a harcnak,</l>
					<l>És kanerőre hagyá a két tábor viadalját.</l>
				</lg>
				<lg>
					<l>Húj, beh nagy öldöklés lőn most! maga Virgilius sem</l>
					<l>Győzné sorra beszélni: ki ölt? kit? s hányszor? e lármás</l>
					<l>Összekavargásban; sem Ovíd, bár ő a regényes</l>
					<l>Actaeon ebeit mind sorra le tudja nevezni.</l>
					<l>Az a különös mégis, hogy amint Hábor nekibőszült</l>
					<l>Tátosa egy nyelves sátánt vagy géci boszorkát</l>
					<l>Általszúrt, elesék ugyan ez, de helyette viszontag</l>
					<l>Kettő kelt, a szegény tátosnak szörnyű bajára;</l>
					<l>S így minden szúrás gyarapítta az elleni tábort.</l>
				</lg>
				<lg>
					<l>A sebesültekből pedig (ezt majd elfeledém meg-</l>
					<l>Mondani) nem vér folyt, hanem oly irtózatos ichor,</l>
					<l>Melyben azon vérnem vala legfőbb állagi rész, mit</l>
					<l>Mint káposztalevelet nem sokra becsűl a magyar hős.</l>
					<l>E léhez vala itt zagyválva fakó geny-erekkel</l>
					<l>Sujtott tinta, megint amaz áldott innivalók is,</l>
					<l>Melyeket a földön a teremtés dísze, remekje</l>
					<l>A nemes emberi faj használni szokott, hogy az égből</l>
					<l>Nyert szikrát legalább elszunnyadtassa magában</l>
					<l>S oktalan állattá váljék, mint Nebukadnézár:</l>
					<l>A bor, az ízes sör, meg az égett szesz valamennyi</l>
					<l>Alfaja: úri likőr, rózsólis, rum, arak, etc.</l>
					<l>Szép szilvóriumok, föleresztve szines faolajjal,</l>
					<l>Végre az úgynevezett gugyiaknak egész perepútya.</l>
				</lg>
				<lg>
					<l>Mindezen ichorok egy borzasztó fölleg-idomban</l>
					<l>Összefolyának a lég közepén s nagy tóba szakadtak.</l>
					<l>E tóból - iszonyú! de való - egy ezerkaru órjás</l>
					<l>Szörnyeteg álla elő, rettentő vízi polypus.</l>
					<l>Ez maga egy nagy has - hasa egy tó medre magában,</l>
					<l>Karjai, mint ugyanannyi csatornák, messze kinyúlnak,</l>
					<l>Rettenetes szájok tátongván mindenik ágnak</l>
					<l>Végén; és az a jó, hogy még a csillagok akkor</l>
					<l>Fényesen és tisztán nem voltak az égre kirakva,</l>
					<l>Máskép elnyeli mind e falánk irtózatos állat.</l>
				</lg>
				<lg>
					<l>Folyt a harc ezalatt. De a hadnép egyre kevesbűlt,</l>
					<l>Mert kiki úgy érzé, valamely órjási erőtől</l>
					<l>Vonzatik, önkényén nem fordíthatva menését.</l>
					<l>Sor sor után eltűnt, odalőn csapat és csapat egyre;</l>
					<l>És mikor észrevevék a vezérek, már fele sem volt</l>
					<l>Tábori népöknek, folyván, mint foly rohanó víz,</l>
					<l>A szörnyű polypus száz meg száz karja lesodró</l>
					<l>Örvényébe, nyomot sem hagyva utánuk a légben.</l>
					<l>Elszörnyedt Armída, el önmaga föllegi Hábor,</l>
					<l>Látván e romlást. Akarák még visszafenyítni</l>
					<l>A szaladó népet, s akarák elmetszeni e báj</l>
					<l>Vonzásnak fonalát; akarák elrontani szintén</l>
					<l>A nagy ezerlábút; sükeretlen munka! hiú terv!</l>
					<l>Ostoba fáradság! Könnyebb voln’ a Duna torkát</l>
					<l>(Mind a hetet) betemetni folyói fövénnyel örökre;</l>
					<l>Mint e folyó tábort megakasztani a rohanásban.</l>
				</lg>
				<lg>
					<l>És már nem vala nép: Armída csak és fene Hábor</l>
					<l>Ketten voltanak a levegőben, nézve zavartan</l>
					<l>A szörny még folyvást tátongó torkai sírját.</l>
					<l>Majd neki bőszülvén Hábor s nem bírva dühével,</l>
					<l>Ölre kapá nőjét s irtózatos átkot üvöltve,</l>
					<l>Úgy akará lesodorni a szörny mélyébe magával.</l>
					<l>„Vesszünk” monda „együtt, ha együtt élnünk lehetetlen...”</l>
					<l>Már a polyp iszonyú tűzhegy-katlanszerü torkot</l>
					<l>Táta, leszédítő párát eregetve föl abból:</l>
					<l>Amikor elvetvén köpenyét, kiragyog tele arccal</l>
					<l>A deli hold, súgárai selymét messzire hintve;</l>
					<l>És mikor a haragos pár - vesztök híve bizonnyal -</l>
					<l>Szétnéztek, nem volt a polyp: eltűnt a szelíd hold</l>
					<l>Fényétől, mint éji sötét a fáklyavilágtól,</l>
					<l>S Hábor az elbámult némber derekát elereszté.</l>
				</lg>
				<lg>
					<l>Mélyen aludt immár hős Bende kemény teke-asztal</l>
					<l>Zöld posztós közepén, keserű játéknak utána.</l>
					<l>Őt is a balsorsnak kezdé üldözni hatalma.</l>
					<l>Tudniillik, valahány ízben Armída bübájos</l>
					<l>Kártyáját akará használni, od’adta előre</l>
					<l>Egy hű pincérnek, ki, midőn azt Bende kivánta,</l>
					<l>Mint újat mutatá be a játékszomjas uraknak.</l>
					<l>Hajh de ma, míg valamely tálcát készítne a pincér</l>
					<l>És a varázskártyát a könyöklő padra letenné,</l>
					<l>Forgószél tekerűl (nem egyéb, mint Hábor, okozta)</l>
					<l>S fölviszi a könnyű kártyákat az égre magával,</l>
					<l>Majd elhintendő városra, mezőkre, folyókba.</l>
					<l>Megszöppent a legény, mert nagy felelet vala rajta,</l>
					<l>S nem mervén a valót megmondani, másat adott be.</l>
					<l>Mely a varázslottal vala minden részben egyenlő.</l>
					<l>Hinc illae lacrimae! Itt kezdődék a gonossza!</l>
					<l>Bende ugyan játszott, de határtalan a mai vesztés;</l>
					<l>Bankjegy bankjegy után odalőn, oda óra, szivartok,</l>
					<l>Drága pipák, színházi kukucs, stb. - Doronghy</l>
					<l>Mind oda kölcsönözé pénzét: de mit ér? az is elment,</l>
					<l>Elment a fogadós úr-kölcsönzötte - sokunnan</l>
					<l>Gyűlt-ezer is: de a sors, de a sors mindegyre haragszik!</l>
					<l>Végre kimondta szegény Bendénk a kártyai nyelvben</l>
					<l>Rettenetes schwarzot, s oda lőn a régi becsűlet.</l>
					<l>A pincér tudatá vele, hogy vendégei jővén</l>
					<l>Kénytelen éjre kiadni azoknak Bende szobáit,</l>
					<l>És hogy már ma sehogy sem tud neki fekhelyet adni.</l>
					<l>Így lőn az, hogy Bende vitéz, átkozva magában</l>
					<l>A ravasz Armídát, tekeasztal pamlagin alvék.</l>
				</lg>
				<lg>
					<l>Jött a varázshölgy, jött tündér Armída eközben</l>
					<l>És egy halk csókot nyomván Rák Bende szidalmas</l>
					<l>Ajkira, felkölté s elhítta magának utána,</l>
					<l>Fölkeresendő még acheróni mezőket az éjen.</l>
					<l>Mert akará sorsát, akará megtudni előre:</l>
					<l>Mit kelljen cselekednie, hogy meggyőzze hatalmas</l>
					<l>Hábort és rohanó pártját mindennek előtte.</l>
					<l>S itt kellett Hecate segedelme, tanácsa fölöttébb.</l>
					<l>Másodszor pedig azt is tudta, hogy emberi hőse,</l>
					<l>Bende vitéz, mint meghidegűle iránta ez estvén,</l>
					<l>Ezt is, a holnapi nagy viadalhoz feltüzelendő,</l>
					<l>Apja meg anyja sötét árnyékival össze akarta</l>
					<l>Hozni a styxi rideg partoknak puszta vidékin.</l>
					<l>Innen az éjjeli út. Város, falu, sík, halom, erdők,</l>
					<l>Bérc, havas ormok, mind, mind elmaradoznak utánok,</l>
					<l>Mígnem elérik az út végső földszinti határát,</l>
					<l>Kólyt, a világ közepét, melynek hegye termi Biharban</l>
					<l>Lelkét a híres-neves érmelléki boroknak.</l>
					<l>E hegyet, üstökinél fogvást, Armída varázsnő</l>
					<l>Félretevé, könnyen, mint elteszi csupra fedőjét</l>
					<l>A főző kanalas, tűnyelvű konyhakirálynő,</l>
					<l>És az üres lapon ím a föld mély köldöke megnyílt,</l>
					<l>Jó széles lebegő lépcsőzetek intve feléjök</l>
					<l>E kéngőz lehelő nyiladék katlanszerü torkán.</l>
					<l>Nem bajos a lemenet; „facilis descensus Averni”</l>
					<l>Mondá Virgilius; hamar is fenekére jutottak,</l>
					<l>S három perc multán ott álltak a tág pokolajtón.</l>
				</lg>
				<lg>
					<l>Nagy zaj üté fülöket, harsány ugatása kutyáknak.</l>
					<l>Cerberus, a pokoleb vala ez, háromfejü állat;</l>
					<l>Sok szép tarka szinek díszíték váltogatóan</l>
					<l>Sörtenemű szőrét: piros egy feje, zöldre, fehérre</l>
					<l>Megcsíkozva nehol; legerősb és legzajosabb volt</l>
					<l>Hangja ezen főnek, de nehéz lánc vetve nyakába</l>
					<l>És a földre szegezve, nehogy fölkelve harapjon.</l>
					<l>Másik fő feketés volt, megtarkázva halotti</l>
					<l>Sárgával: morogott e fő és néha nehézkes</l>
					<l>Mély hangon böfögött, gyakran belefalva dühében</l>
					<l>A láncoltba, gyakorta fülét csípdesve fogával.</l>
					<l>E kettő közepett vala egy százszínü fej is még,</l>
					<l>Mely ugatott, az igaz, de ama kettő leugatta,</l>
					<l>E főé a fark, és csóválgatta szünetlen,</l>
					<l>Hol jobb, hol bal főt nagy hízelkedve legyőzvén.</l>
					<l>Mindazonáltal ez eb nem ügyelt a jövőkre-menőkre,</l>
					<l>Mert maga egy belhad vala, ellensége magának:</l>
					<l>Így Armída is, a hőssel, nem bántva bementek,</l>
					<l>S a csolnakterelő Charonhoz juttak azonnal.</l>
				</lg>
				<lg>
					<l>Nagy patvar vala itt. Vén Charon bácsi civódva</l>
					<l>Útasitott el egy új lelket, mely nagy nyomatékú</l>
					<l>Szellem volt azelőtt, mázsás haladásu reformer:</l>
					<l>Tőle a styxi hajós hét fillért kére, de nem volt</l>
					<l>Több a szokott egynél, és azt keveselte a révész.</l>
					<l>Hat liberálist, mond, áthajtana félobolért is,</l>
					<l>Ám nem a fontosakat, hat pénzt számítva fejenként.</l>
				</lg>
				<lg>
					<l>Vándoraink szaporán átkeltek a fekete vízen</l>
					<l>Itt-ott Bende a vén Cháronnak evezni segítvén,</l>
					<l>Bár haragudt rá, hogy megvette a vámot, akármint</l>
					<l>Protestált s mutatá nemes útlevelét, az idénit,</l>
					<l>Melynek rendi szerént mentes vala, mint nemes ember</l>
					<l>Révtől és vámtól, hadi bajtól, házi adótól,</l>
					<l>Egyszóval, minden kötelességtől haza, ember,</l>
					<l>Isten iránt, sőt önjóvoltától is egyúttal.</l>
					<l>Túl a rideg parton siralomnak terjed üvöltő</l>
					<l>Rém hona, változatos kínokkal tarka vidékek,</l>
					<l>Mellyeken a tündér Armída haladva keresztül,</l>
					<l>Bende szorult szívvel követé, csak néha tekintve</l>
					<l>Szét e vad országban, honnét menekűlni ohajta.</l>
					<l>Tantali kádakkal tele volt egy tér. Ez edények</l>
					<l>Tisztvágyó lelkek sokaságától pezsegének;</l>
					<l>Minden kádra hajolt egy ugorkafa, és e növénynek</l>
					<l>Mindenik ágcsáján, esküttség, szolgabiróság</l>
					<l>S más illyes fityegett: de midőn a kádbeli éhes</l>
					<l>Ember nyúlna felé, oda lőn az ugorkadicsőség.</l>
					<l>Legközepett vala egy kád, melynek párja Tatán sincs.</l>
					<l>Sőt a világon sincs abroncs-övezett faedényben.</l>
					<l>Ebben egy aszkóros vén asszony fúva, pihegve</l>
					<l>Jajgata szűn nélkül, mondván a körébe jövőknek:</l>
					<l>„Jaj, megöl en zsírom, kádam tele drága kövérrel,</l>
					<l>Torkomig e folyadék (pedig a kád éppen üres volt),</l>
					<l>Jaj szabadítsatok! ah, ki csapolja le zsíromat? o jaj!</l>
					<l>Jertek elő, fiaim, meg kell fúladnom e sokban.”</l>
					<l>Bende, mosolygva kicsit, Armída nyomán tova lépdelt,</l>
					<l>S mindjárt más különös lény vonta magára figyelmét:</l>
					<l>Egy nagy tűkör előtt ült egy pohos emberi állat,</l>
					<l>Ez, míg élt, gyülölé a szakállt s minden liberálist,</l>
					<l>Most pedig azzal bünhödik a jajhonban e bűnért;</l>
					<l>Hogy szakadat nélkül síkálnia kelletik állát,</l>
					<l>Mert ha bal arcáról lekaparta goromba jövését,</l>
					<l>Addig a jobb arcon két ujjnyira nőtt a kemény tors,</l>
					<l>És míg a jobbnak veti kését, addig a bal rész</l>
					<l>Meggyomosúlt; így elűl meg elűl kezdvén, soha nincs vég.</l>
					<l>Ezt elhagyva, szabad helyet értek. Furcsa vidék ez:</l>
					<l>Hol jobb-, hol balról, hol hátul, hol meg elűl fútt</l>
					<l>Egy csapodár szellő. Közepén a térnek, örökké</l>
					<l>Forgatván köpenyét, állott magas emberi termet,</l>
					<l>Ennek az aggódás vala kínúl csapva fejéhez,</l>
					<l>Mellyel bő köpenyét szél ellen vetni törekvék;</l>
					<l>Hasztalanúl sokszor! mert míg jobb félre teríti,</l>
					<l>Addig a szél balról sebesen kiröpíti nyakából.</l>
					<l>Mondják, éltében nagy kedve telék a hasonló</l>
					<l>Játékban s ez okon homoepathicé lakol érte.</l>
					<l>Ixion is vala ott, kinek ördög törte, keréken,</l>
					<l>Hátraszegett derekát: miután e szolga világban</l>
					<l>Földi hatalmak előtt görnyedni előre szokott volt.</l>
					<l>Ettől útasaink másikhoz juttak. Ez ember</l>
					<l>Mindig evett valamit; de fölöttébb foghegyen ette,</l>
					<l>Mint alföldi magyar falná festékit olasznak,</l>
					<l>Mely a nagyúri gyomort sokszor fagylalta halálra,</l>
					<l>(Hogy lőn bezzeg elég frórnessze, zseléje fiának!)</l>
					<l>Bende a bájhölgynél kérdést teve, s tőle megérté,</l>
					<l>Hogy teljes éltében viccgyártó volt ez az ember,</l>
					<l>Nagy hírű humorist, húsz évig feuilletonista,</l>
					<l>És íme önviceit kell ennie vétke dijául!</l>
					<l>Szája panaszteljes mostan, hogy sótlan, izetlen,</l>
					<l>Émelygést okozó, s nincs jól megsütve az étek.</l>
				</lg>
				<lg>
					<l>Otthagyták az evőt s komolyabb látványra jutának.</l>
					<l>Édesanyát látták, környezvén durva fiaktól</l>
					<l>S lyányoktól. Magyarul szólott hozzájuk az édes</l>
					<l>Jó anya; ám a fiúk, lyányok gőggel felelének</l>
					<l>Németül és tótul, rácul, fransz nyelven, oláhul</l>
					<l>És oroszúl, görögűl, örményűl, végre cigányúl;</l>
					<l>S minthogy az édesanyát nem tudták arra beszélni,</l>
					<l>Hogy szóljon velük úgy, mint ők szeretik, s anyanyelvét</l>
					<l>Hagyja feledségben: nekiálltak csípni, harapni,</l>
					<l>Ütni, a lyányfélék tűvel szúrkálni, mocsokkal</l>
					<l>Kenni be és durván kikacagni az érdemes asszonyt.</l>
					<l>„Nyolcszáz éves e nő” magyarázá Bende vitéznek</l>
					<l>A tündér vezető, „s oka, mellyért bűnhödik, az, hogy</l>
					<l>Ifjabb éveiben elkényeztette családját,</l>
					<l>Mostoha gyermekeit mindig jobban szereté ön-</l>
					<l>Magzatinál, s ímé ránőttek azok szomorítni</l>
					<l>Késő napjaiban s keserű bánattal elölni.”</l>
				</lg>
				<lg>
					<l>Bende megindultan ment innen a hölgynek utána,</l>
					<l>Aki haladván még vagy száz lépésnyire, vissza-</l>
					<l>Fordult és intett, hogy várja be őt a vitéz ott,</l>
					<l>Őmaga eltűnvén a kénfüst barna redőin.</l>
				</lg>
				<lg>
					<l>Álla vitéz Bendénk siralomvölgynek közepette.</l>
					<l>Tarka cserélettel vonulának előtte az árnyak,</l>
					<l>Régiek és újak; kiki rendelt helyre sietvén</l>
					<l>Vallani szörnyű kínt, vagy venni jutalmat Elyzben.</l>
					<l>Álla derék Bendénk közepén az igaz biralomnak,</l>
					<l>Hol nem rang, születés, kincs jő mérlegbe, hanem jő</l>
					<l>Érdem, egyéni, miként nem egyébütt semmi hazában.</l>
					<l>Látott bűnlakoló lelkek seregély sokaságát,</l>
					<l>Melyek fokszerüen üriték poharát a keservnek.</l>
					<l>Álla merész Bendénk közepette pokol mezejének:</l>
					<l>Amikor egy szellem közelített oldala mellé;</l>
					<l>Bús-komoran, kinyitott könyvből olvasva magában,</l>
					<l>S „Hajh boldogtalan!” így kesereg, „hát már is alá kell</l>
					<l>Szállanod e siralom mezejére korodnak előtte?</l>
					<l>Gyilkosok öltek-e meg? fene kór döntött-e halálba?</l>
					<l>Ó szólj; Bende fiam nemződ szava kéri, beszéld el.”</l>
					<l>„Álmodom-é?” viszonoz hős Bende „vagy édesapámnak</l>
					<l>Szelleme, kit látok, veszedelmes könyve kezében?</l>
					<l>Úgy van, ez ő; e könyv okozá rövid útu halálát.</l>
					<l>Ó atya, hallgass meg: nem holt vagyok én, fiad, és nem</l>
					<l>Szellemem amit látsz, hanem élő testben előtted</l>
					<l>Bendéd áll. Apa, oh, álldd meg fiadat, ki jelenleg</l>
					<l>Hontalanul bujdos, hordozván mostoha sorsát.”</l>
					<l>Ekkor az érzékeny fiu mind elmondta, mi történt</l>
					<l>Apja halálától kezdődve a mostani percig.</l>
					<l>Melyre nagyot sóhajtva, felelt a hádeszi lélek:</l>
					<l>„Hasztalan áldalak én: áldásom, mint a korál, mely</l>
					<l>Megkövül a levegőn, átokká válik a földön.</l>
					<l>Ó lásd, kárhozat az, mely várta szülőidet itten.</l>
					<l>Énnekem e könyvet, mely mindennél haragítóbb,</l>
					<l>Szüntelen olvasnom kell: átok azokra, kik e könyv</l>
					<l>Tételeit hiszik és követik; szerzője pedig még</l>
					<l>Érje meg Actaeon sorsát: tépjék le kopói,</l>
					<l>Mellyeket ő táplált kezdetben manna beszéddel.</l>
					<l>Ó fiam! édesanyád - jaj, jaj! jaj! - háborodottan</l>
					<l>Jött ide, józan eszét elvesztvén minden időkre.</l>
					<l>S minthogy körmeivel Hecaté szemeit ki akarta</l>
					<l>Tépni, ama sziklát (iszonyú!) lelkére boríták,</l>
					<l>S ott ezer évig kell hallatlan üvöltnie mármost.</l>
					<l>Kérlek azért, kedves - ne felejtsd intésit atyádnak -</l>
					<l>Állj bosszut érettem rajtok, kiket annyira gyűlöl</l>
					<l>Szellemem, állj boszut a liberálisokon, fiam, értem.</l>
					<l>Hajh, de megint mennem kell: jőnek a szellemi kínzók.</l>
					<l>Ó fiam, el ne feledj, ha megint napfényre jutandasz.”</l>
				</lg>
				<lg>
					<l>Ezzel a bús lélek tovalebbent. Bende csodálva</l>
					<l>Kíséré szemivel, mígnem benyelé a köderdő.</l>
				</lg>
				<lg>
					<l>A bájhölgy ezalatt Hecaténál tette vizitjét.</l>
					<l>Nagykegyesen fogadá őt a pokol asszonya: rendelt</l>
					<l>Néki theát mindjárt filigrán emberkoponyában;</l>
					<l>S hallva buját, tüstént így vígasztalta tanáccsal:</l>
					<l>„Lyányom, azért ne busulj, Hábornak vesznie kell, ha</l>
					<l>Balgatagúl könnyítni akar sorsán a halandó</l>
					<l>Emberi nemzetnek, kiket üldeni volna kötélye.</l>
					<l>Tenmagad eszközlöd vesztét: válassz deli férjet</l>
					<l>Földi halandóból, ki legyen kedveltje szivednek.</l>
					<l>Hívasd meg Hábort lakomára: ne félj, tudom, eljő.</l>
					<l>Ekkor a násznyoszolyán - a még szeplőtelen ágyon -</l>
					<l>Férjedet altasd el, s ím e phlegetóni piócát</l>
					<l>Függeszd keble fölé, hol a szív dobogása megérzik,</l>
					<l>S a kiszopott szívvért, felfogva ez ólomedényben,</l>
					<l>Rejtsd kebledbe, hogy azt használhasd célszerű módon.</l>
					<l>E vért nászlakomád közepén feccsentsed a Hábor</l>
					<l>Arcához, szemit is meghintvén hirtelen azzal:</l>
					<l>És odalesz Hábor, nem lesz nyoma többet a létben.”</l>
				</lg>
				<lg>
					<l>Megköszöné tündér Armída királya tanácsát,</l>
					<l>Melyben vágyainak régen várt teljesülését</l>
					<l>Látta: vitéz Bendét férjül kebeléhez ölelni.</l>
					<l>Megragadá karját ifjának, s hítta magával</l>
					<l>Visszasietni megint a föld színére s a holtak</l>
					<l>Bús birodalmától eltávoztatni az élőt.</l>
					<l>Útjok Elyz szélén vezeté. Nem-földi gyönyörnek</l>
					<l>Hangjai kísérték fülöket; főleg pedig az tűnt</l>
					<l>Bende szemébe, hogy egy sanyarú embercse, kezében</l>
					<l>Messze terűlő lap, szökdelt örömében a fák közt.</l>
					<l>Kérdé a vezető hölgyet: mit akarjon ez ember?</l>
					<l>És Armída emígy fejté meg az édeni kedvet:</l>
					<l>Ez zseni-lélek volt, legalább azt hitte szilárdul;</l>
					<l>Élete versírás fájdalmai közt nyavalyogva</l>
					<l>Telt el, a nélkül, hogy csak egyetlen verse, vagy, ami</l>
					<l>Még kevesebb, neve, csak neve díszlett volna kinyomva.</l>
					<l>Tűrőké az öröm hona, mennyország: jutalomkép</l>
					<l>Mindennap más-más dala jő ki ma itt az elyzi</l>
					<l>Hirlap sajtóján, pompás, ragyogó kiadásban.</l>
					<l>Innen a széles öröm bódító gőze fejében.</l>
				</lg>
				<lg>
					<l>E magyarázat alatt a Léthe pataknak elértek</l>
					<l>Forrásához, ahol kiszakad barlang kebeléből.</l>
					<l>És különös vala itt, hogy nem víz buzga fel a kő</l>
					<l>Közt, hanem ollyan híg folyadék, mint ömleteg ércé.</l>
					<l>E folyadékba sötét alakok nem-földi lapáttal</l>
					<l>Szórának valamit, amely ott egyszerre megolvadt,</l>
					<l>S Bende, midőn közelebb értek, látá hogy e szórmány</l>
					<l>Érdemcsillagok és szalagos díszrendi keresztek,</l>
					<l>Fényes arany pénzzel s elegyülten gazdag ezüsttel.</l>
					<l>Megtanulá, hogy ezek szolgálnak a Léthe pataknak</l>
					<l>Tápanyagúl s innét érté meg eme’ csodalátványt.</l>
					<l>Tudnillik: lefelé menvén a parti mezőkön,</l>
					<l>Hol buja bőségben díszelgnek a nagyfejü mákok,</l>
					<l>Láttak egész sereget hangos jajjal közelítni,</l>
					<l>Véresen és sápadt arcokkal, gyászban egészen.</l>
					<l>Hogy közelebb jöttek: keserű panasz árja dühöngött</l>
					<l>Ajkaikon, s a sötét levegőt hangjával elönté.</l>
					<l>Vértanuk ők: honukért a bánat erős kebelökben;</l>
					<l>Vértanuk ők: honukért a földig gyászruha rajtok.</l>
					<l>„Ó haza” - jajgatnak - „hova léssz, ha mi, védeni képes</l>
					<l>Hű fiaid, végkép megszűnénk lenni körötted?</l>
					<l>Ah! csak egy ízben még térhetnénk vissza öledbe</l>
					<l>E szomorú honból, melyben nincs nemzeti szellem!”</l>
					<l>Ily keserű gonddal juttak partjához a csergő</l>
					<l>Léthének s akarák ott szomjukat oltani vízzel,</l>
					<l>És nekidőlének minden cerimónia nélkül,</l>
					<l>Hörpölvén, csak amúgy markukkal, Diogenesként.</l>
					<l>S ó csoda! halljátok ti, e földnek gyermeki! amint</l>
					<l>A folyam ajkáról - szomjuk csillapodva - felálltak,</l>
					<l>Dalra hevűlének, víg dalra, legottan; enyelgő</l>
					<l>Táncot lejtének; honuk és fájdalmi feledve</l>
					<l>Lőnek, örökre sötét, emléken túli homályban!</l>
				</lg>
				<lg>
					<l>Még sok egyéb különöst láttak; de mivel fejöket sem</l>
					<l>Kímélé feledést okozó párája e víznek,</l>
					<l>Elfeledék azokat. S mielőtt a földi kakasnép</l>
					<l>Harmadik őrdalját kürtölné, visszatevék a</l>
					<l>Kólyi hegyet - honnan kivevék vala - régi helyére.</l>
				</lg>
				<p>Hatodik ének</p>
				<lg>
					<l>Míg a varázshölgy és deli hőse az éj birodalmát</l>
					<l>Látogaták, haragos Hábornak egyéb vala gondja.</l>
					<l>Ő az örök Sorsnak szigorú lakját keresé föl,</l>
					<l>Tőle megértendő maga és Armída jövendő</l>
					<l>Végzetiket. Havasok közepett, hol az emberi talpak</l>
					<l>Még soha nem hagytak múlékony bélyeget a hó</l>
					<l>Csillámló tetején, homorúl egy völgy tekenője,</l>
					<l>Csak röpülőknek nem járhatlan szikla falakkal.</l>
					<l>Itt van a Sorsisten barlangja, bevésve a vén föld</l>
					<l>Gránit kérgének - még hajdan a gyermeki beltűz</l>
					<l>Által felcsattant - nagy himlőjébe. Körötte</l>
					<l>Semmi, csak a korhadt pusztúlás bús hagyományi,</l>
					<l>Semmi, csak a mély csönd, mely sokkal üresb vala, hogysem</l>
					<l>Észre lehessen venni halandónak, ha reves fán</l>
					<l>Kérődző szúknak meg nem töri halk ropogása.</l>
					<l>Bent a barlangban nagy gőzmalom él: az Időnek</l>
					<l>Malma ez, amelynek tágas hombárai telvék</l>
					<l>Soknemü testekkel, várókkal a végzetes őrlést,</l>
					<l>Ő maga relytélyes barlang méhében, iromba</l>
					<l>Felhők leple alatt űl a Sorsisten, örökké</l>
					<l>Olvasván a fátum öles foliántjai titkát.</l>
					<l>És amint sorolá a tárgyakat, elzavaratlan</l>
					<l>Renddel csúsznak azok le a széles hosszu csatornán</l>
					<l>A kíméletlen garad örvényébe sodorvák.</l>
					<l>Hősöket és nyomorú koldusokat egyre sodor le</l>
					<l>E garad, amint jött a tarka vegyűletü rendsor:</l>
					<l>Pompás Alkibiad, nagy fényü Lucullus, eb-éltű</l>
					<l>Diogenes, nyomorú Timon, ragyogó Cleopátra,</l>
					<l>Markalf és Salamon, Democrit, Socrates, itt mind</l>
					<l>Összekerülnek, mind egy lisztté hullanak össze.</l>
					<l>Fulvia, Xanthippe, Lucretia, Thisbe, Korinna</l>
					<l>Mind egyek itt, Brutus pora egy lesz Tarquiniussal;</l>
					<l>Phidias márványfejeit törvényfa revével</l>
					<l>Őröli e malom össze; Rafáel vászna szenes zsák</l>
					<l>Közzé őgyeledik, s az Apelles rajzai szintén</l>
					<l>Úgy oda lesznek, mint a most divatos fali firkák.</l>
					<l>Ott az ephesusi templom után jő durva Herostrat</l>
					<l>És ama nagy Macedon, kit az égés éjjele szült volt;</l>
					<l>Itt a szolgabirót hajdúja kiséri, az írnok</l>
					<l>Hamva uráéval vegyül ellentétileg ismét.</l>
					<l>Elvegyül ispánné tens asszony is a jegyzőné</l>
					<l>Nemzetes asszonnyal, tűz vízzel, szénpor a mésszel,</l>
					<l>Tolvaj a bíróval, jobbágy uraság inasával,</l>
					<l>Elvegyül a káplár apjával s pór rokonával.</l>
					<l>Szóval az ellentét megszűnik: porhamu lesz mind</l>
					<l>Ami van e földön; csak az ész nem, a szellemi rész nem.</l>
				</lg>
				<lg>
					<l>Nem? haha! Nézzétek. Tetemes könyvek sokasága</l>
					<l>Sodródik lefelé, mint annyi druídapapok, kik</l>
					<l>Emberi életeket kívántanak áldozatúl, kik</l>
					<l>Emberagyak velejét égették isteneiknek</l>
					<l>Gyász oltáraikon. Lám e foliantok elették</l>
					<l>A zseni szerzőket; megémészté őket is a moly:</l>
					<l>Most pedig a foliantok, a moly, mind együvé hullnak.</l>
					<l>Ott Calepinus jő, a Bábel tornya utána;</l>
					<l>Hátrább X ut Tök, meg a többi piszoktele firkák.</l>
					<l>Gyöngyösit a rímest kíséri Kovács pici lantja,</l>
					<l>Édös-Gergöly után Mátyási jön, és szamarastul</l>
					<l>Néhai Mondolatos, mind, mind a garadba lehullvák.</l>
					<l>Ott jön az én könyvemnek öt első éneke is már;</l>
					<l>Lapjain illatos ó sajtok maradéka mutatja,</l>
					<l>Mily fokon álla szegény a dicsőség úri kegyében.</l>
					<l>Ó jaj! a mélybe zuhant, honnét pora jegytelenűl fog</l>
					<l>Hullani majd az örök feledékenységnek ürébe!</l>
				</lg>
				<lg>
					<l>Hábor e barlangot keresé föl s térdre borulván</l>
					<l>Érc küszöbén annak (tudnillik az érc a kövekben</l>
					<l>Lappangott valahol, mint egykor a monda cigánya</l>
					<l>Nagy fa kanáljával hörpölve vizét a Dunának:</l>
					<l>Halleves ez, mondá, mert ott van a sok hal a vízben)</l>
					<l>Kérte a Sors-istent: adná tudtára jövendő</l>
					<l>Sorsát, és ha ravasz nőjét van-e mód, van-e vajjon</l>
					<l>Titkos erő, megfosztani a bűvös hatalomtól.</l>
					<l>Melyre a Sorsisten mennydörgő hangu beszéde</l>
					<l>Így ada választ a barlangnak mély fenekéről:</l>
					<l>„Sorsodat; ó szellem, magasabb vagy bár a halandók</l>
					<l>Népénél, az örök végzet nem hagyja tudatnom.</l>
					<l>Mély titok az, mellyet csak e barlang istene láthat,</l>
					<l>Sorsod azonban, halld, ettől függ, ezt cselekedjed:</l>
					<l>Hölgyedet, Armídát, menj, leld föl ez éjen, e percben</l>
					<l>Erdei lakjánál, hol most akar űlni menyegzőt</l>
					<l>Földi halandóval, s vár téged, minthogy egyébként</l>
					<l>Célja, mit e násszal szándékszik elérni, merőben</l>
					<l>Meghiusul. Engedd hogy szép legyen, és ne parancsold,</l>
					<l>Hogy vegye föl vénasszony alakját, egyszerü képét,</l>
					<l>Míg nem hajnallik. Haragos vagy bánatos arcot,</l>
					<l>Bármi következzék, ne mutass, mert vége különben</l>
					<l>A tervnek, miszerint elronthasd nődet örökre.</l>
					<l>Mindazonáltal légy szemes és mindenre figyelmezz,</l>
					<l>S majd mikor Armídád kebeléből titkosan egy kis</l>
					<l>Ólomedényt von elő s tartalmából szemeid meg-</l>
					<l>Hinté, s arcodon érzed a hő cseppeket égni:</l>
					<l>Kapd el az ólomedényt és hintezd vissza szemébe</l>
					<l>Mind a nedűt, mely még maradott vala benne, fenékig,</l>
					<l>Ettől függ sorsod: ne feledd, vagy, tudva, ne mellőzd.”</l>
				</lg>
				<lg>
					<l>Így a sötét szellem; s elmondván lőn iszonyú csend,</l>
					<l>A malom egyhangú rop-rop-ját, mely soha meg nem</l>
					<l>Szűnik az éltes idő hosszát kijegyezni egyenlő</l>
					<l>Pécékkel, természetesen ide nem számítván.</l>
					<l>S most, miután Hábor tova illant, édesim, ah most</l>
					<l>Fussuk e zordon tájt, fussunk Hábornak utána,</l>
					<l>Aki varázsnőjét (már tán nem is azt) a parancsként</l>
					<l>Fölkeresé s egyedül lőn víg lakodalmi közönség.</l>
				</lg>
				<lg>
					<l>Nagy baj az írónak, de kivált annak, kire bölcső</l>
					<l>Lepleiben fülökig ránták a múzsa leányok</l>
					<l>Ajkaikat, kit jó mamikája zuzával az apró-</l>
					<l>Marhának tartott, és léc-szeg fürtjeit addig</l>
					<l>Meg nem szűnt fodorítni, tüzes vassal sütögetvén,</l>
					<l>Míg született költő nem vált nápész gyerekéből -</l>
					<l>Nagy baj a költőnek, mondom, ha megúnta teremtett</l>
					<l>Jellemeit maga is, s velök egy hajlékba szorulván</l>
					<l>Nem tud azokról már érdeklőt mondani semmit.</l>
					<l>Így vagyok én. Lakodalmi csoport dőzsölne köröttem;</l>
					<l>Hábor a hajdani férj, Armída, menyasszony ezúttal,</l>
					<l>S Bende vitéz, mint nősz; 3, mondd: három egyénből</l>
					<l>Áll az egész sokaság: mit mondjak rólok, uristen;</l>
					<l>Mit még nem mondtam valamellyik hexameterben?</l>
					<l>Mondjam-e, hogy mielőtt Hábor beköszöntene, tündér</l>
					<l>Hölgye a conservnek Bendét karjába szorítva</l>
					<l>Kellemes álomnak szunnyasztá boldog ölébe?</l>
					<l>Hogy kivoná mellfodra közől Hecaté adományát</l>
					<l>S Bende fehér kebelét fölfejtvén inge havából;</l>
					<l>Szopni hagyá abból csecsemőjét a pokoléjnek?</l>
					<l>Hogy miután e nadály vastagra hizott a legény bő</l>
					<l>Véréből, a menyasszony e vért piciny ólomedénybe</l>
					<l>Fogta föl, és az edényt puhapamlag melle feszülő</l>
					<l>Két Parnasszának deli Tempéjébe dugá el?</l>
					<l>Mondjam-e, hogy Hábor meg a nő, meg Bende, lakoztak</l>
					<l>Állati étvággyal faldosván szellemi étket,</l>
					<l>Kortesi gégékkel tütükélvén ménesi nektárt?</l>
					<l>Mondjam-e, hogy tündér Armída kilopta hevítő</l>
					<l>Pár emlői közől babonázott ólomedényét,</l>
					<l>És nagy hirtelenül Hábor szemeit tele szórva,</l>
					<l>És Hábor sebesen ráföcskendezve viszontag:</l>
					<l>Hah!..................................</l>
				</lg>
				<lg>
					<l>Bende kiáltott így, mert volt ok rá. Iszonyító</l>
					<l>Látvány az, mely lőn kiterűlve szemének előtte.</l>
					<l>Elsőbb is Hábor kezein, képén, szemehéján</l>
					<l>Tűzfoltok kerekednek elő, hol a bűverejű csöpp</l>
					<l>Megszállott; azután e foltok messzeterűlnek</l>
					<l>Hirtelenül, mint szok terjedni tavak sima tükrén</l>
					<l>A potyogásig elért záporszem ezüst karikája.</l>
					<l>Erre a garboncás tűzzé vált, talpig egészen.</l>
					<l>A kalap elveszté szín nélküli színe talányát,</l>
					<l>Összenyomott tetején füst, láng és szikra lövell ki,</l>
					<l>Mint a Vezuv torkán; majd átvörösöllik egészen,</l>
					<l>Mint az iszákosok orrai, végre fakó hamuvá lesz</l>
					<l>És oda hull, oda hull Bendének lába elébe.</l>
					<l>Már ég a köpeny is: mind jobb, mint bal fele lángol,</l>
					<l>Cérna-recéjének megemészté már e pokoltűz</l>
					<l>Életerős szálát: némely lebegő darab egy láng-</l>
					<l>Nyelvvé változik át, s legelőbb is a nászkalibának</l>
					<l>Nyalja körül venyigés ereszét csavaros repüléssel.</l>
					<l>Hah, már a szöges orr, a nyakbötyök, a busa homlok</l>
					<l>Ismerhetlenek ott; nincs a két mártogató láb,</l>
					<l>Láng az egész Hábor (mint volt éltében örökké</l>
					<l>Szelleme), a hajlék oda lőn, zavaros szelek árja</l>
					<l>Szórta el azt korom- és füstképen a lég üregében.</l>
					<l>Most egy dögleletes bűz támad; Bende tekinti</l>
					<l>Armídát, az arát, s megborzad, síri soványság</l>
					<l>Torzítá el egész testét hölgyének; a látás</l>
					<l>Ablaka nem több, mint az a szám, mely nem sokasíthat</l>
					<l>És nem is oszt, a másikon űl örök éjjelü vakság.</l>
					<l>És ez alak szintén égett, nem lánggal azonban,</l>
					<l>Mint a dicső Hábor, hanem úgy füstölögve, mikéntha</l>
					<l>Ázott szalmatörek fojtott tüzinél szenes arcú</l>
					<l>Új-magyar égeti szén garmadkáját faluvégen.</l>
					<l>Bende körülnézett: sivatag minden körülötte,</l>
					<l>Mint a Zsidó-tenger partján, hol az ősi világ két</l>
					<l>Városa elsülyedett; bércbálványok sora bámul</l>
					<l>Rá hidegen; kövesült élőfák állanak őrt a</l>
					<l>Rettenetes téren, kérdőleg előre hajolvák.</l>
					<l>Megborzad; szivére fut a vér Bende vitéznek,</l>
					<l>Régi csatornáin nem mervén folyni szokottúl,</l>
					<l>S távozik a helyről, ha talán távoznia van mód.</l>
					<l>Visszatekint mégis távolból, vissza, ha Lóthné</l>
					<l>Fátuma érné is, mert valljuk meg, mi, teremtés</l>
					<l>Bőrbe kötött első kiadási, mi férfiak, olykor</l>
					<l>Női kiváncsiak is szoktunk ám lenni titokban.</l>
					<l>Visszatekint, mondám: ott nézi a messze világló</l>
					<l>Hábort égni, miként égett az irásbeli szentelt</l>
					<l>Csipkebokor, s tekeres füstét kigyódzni az égig.</l>
					<l>Nézi menyasszonya lassan emésztődő romalakját,</l>
					<l>Melyből rothasztó láz terjed el a levegőben,</l>
					<l>Intő bűz atomit száguldoztatva előre.</l>
					<l>S im a láng eltűnt! az alak pedig állti helyében</l>
					<l>Öszerogyott! mindaz, mi előbb Hábor vala, most egy</l>
					<l>Barna bitang felhő, fenn a sziklák tetején túl,</l>
					<l>És az előbb Armída csak egy kis porhamu-domb már.</l>
				</lg>
				<lg>
					<l>Bende tovább haladott. „Mit várjon a földi halandó,”</l>
					<l>Monda sohajtva, „midőn a hatalmas szellemi nép is</l>
					<l>Így odalesz; füstté, hamuporrá bomladozik szét?</l>
					<l>Látom: e földön nincs állandóság. Hiu minden</l>
					<l>Küzdés, fáradozás. Az arany bullák oda lesznek,</l>
					<l>Alkotmány oda lész, oda lész az adótalan élet,</l>
					<l>Vámok, avíticitas, majorátus, tolvaj-akasztás</l>
					<l>És botozás, mind, mind eltűnnek, idővel, e földről;</l>
					<l>Mint eltűntek azok, kik ez elvek népei voltak.</l>
					<l>Új fajok állnak elő, új eszmék kelnek agyukban,</l>
					<l>Majd megavulnak ezek, szintúgy, mint mi elavultunk,</l>
					<l>S új tavasz éled föl, mindég másfajta virággal.</l>
					<l>Hasztalan úsznék hát ellent az idő folyamának:</l>
					<l>Elsodor a hullám, és akik utánam eveznek,</l>
					<l>Nem lelik a habban nyomomat, mellyért tusakodtam.</l>
				</lg>
				<lg>
					<l>Ily monológ közben egy halmocskára jutott fel;</l>
					<l>Honnan visszatekint még egyszer a helyre, hol a két</l>
					<l>Ellenies szellem szétoszlott vegytani módon.</l>
					<l>„Értem” monda tovább, „értem. Szeleburdi reformnak</l>
					<l>Szelleme volt Hábor, ki az elvvel nem köte össze</l>
					<l>Jó szivet és tudományt. Maradásé nője (hah, e nő!),</l>
					<l>Oktalan, a jót sem tűrő, vesztegmaradásé.</l>
					<l>És most a maradás védszelleme a szabadelvű</l>
					<l>Garboncást füstté oszlatta fel; a garaboncás</l>
					<l>Lassan emészté föl; beltűz erejével, a némbert.”</l>
				</lg>
				<lg>
					<l>„Hah! de mi új látvány ez, amely most készül előttem?</l>
					<l>Íme a fölleg, mely eredett füstéből a Hábor</l>
					<l>Szellemi lényének, lefelé tart; íme leszáll a</l>
					<l>Néma rögökre, hol a hölgynek pora nyugszik a földön.</l>
					<l>S íme, a felhőből tűz pattan a kis hamudombba;</l>
					<l>És ez mozgani kezd; a fölleg rojtjai szintén</l>
					<l>Kezdenek összevonúlni, szilárdabb testü valóvá.</l>
					<l>Majd egy fő idomúl, majd nyak, mell, kar, kezek és láb.</l>
					<l>Szárnyak is, egy szép pár, hímzettek aranyszínü tollal,</l>
					<l>A rögök a földről hasonúl életre kelének,</l>
					<l>Fő, kebel és a többi tagok feltűnnek, elömlő</l>
					<l>Bengali fényénél a hajnal-ölelte keletnek!”</l>
					<l>Úgy van, a felhőből fiatal test díszes alakja</l>
					<l>Fejlék: rózsapiros képű, daliás magyar ifjú,</l>
					<l>És a rögök közzől, honi fűzetü mezben, arája</l>
					<l>Támadt létre, miként ismételt életü phőnix.</l>
					<l>És a sziklavidék, a kopár völgy, édeni kertté</l>
					<l>Díszesedék, melynek közepén ifjú füvü halmon</l>
					<l>Állott a deli pár, egymást szemlélve; csodálva,</l>
					<l>Mígnem a szellemi csók elpattant szűzi szemérmű</l>
					<l>Ajkaikon. -</l>
				</lg>
				<lg>
					<l>Akkor az életerős, szoborékes hím karon ölté</l>
					<l>A tündér idomú, mondhatlan kellemü hölgyet,</l>
					<l>S fölkerekedve legott, ragyogó szárnyak segedelmén</l>
					<l>Elröpülének az álméló Bendének előle.</l>
					<l>Kiséré szemivel hős Bende is a csoda párt, és</l>
					<l>Nézte, miként márták magokat keleten a kiáradt</l>
					<l>Hajnali tűztenger hullámiba, megfürödendők</l>
					<l>Reggeli fürdőjében a tiszta-piros levegőnek.</l>
				</lg>
				<lg>
					<l>Míg ezek így esnek légben, földszint s a pokolban,</l>
					<l>Addig a korteshad szanaszét hever éji tanyákon,</l>
					<l>Udvaran állongó szekereknek alatta, fölötte.</l>
					<l>Csak Kolocintos uram nem nyughatik, üsdi közönség</l>
					<l>Nagynevü hadnagya. Ezt nem hagyta pihenni a hírnév</l>
					<l>Ördöge, mely készté, hogy víja ki tettel is a már</l>
					<l>Több év óta nevén fityegő sallangot, a kedvelt</l>
					<l>Hangu vitézlő szót, mely néki dukál vala, persze.</l>
					<l>E végett a kolompviselőket fölveri hangos</l>
					<l>Szunnyadozásikból, s miután fél álmos „ebatták”</l>
					<l>Hírül adák, hogy ezek felocsudtak némineműkép</l>
					<l>Mámoros álomból krapulás émetteniségre:</l>
					<l>Körbe hiván őket, tartott velök éji tanácsot.</l>
					<l>„Tudjátok fiaim” kezdé a csapat vezetője,</l>
					<l>„Pörgedy, a hadnagy, hol ütötte föl éji tanyáját</l>
					<l>Oktai népével, mely balgatagúl az adózók</l>
					<l>Mellé csatlakozott alacsony nyereségnek okáért?</l>
					<l>Vármegyeház telkén foga helyt, mert érezi vétkét,</l>
					<l>Mellyet az alkotmány ellen követett s remeg a rá</l>
					<l>Méltán megharagudt nemeseknek vérboszujától.</l>
					<l>Ámde a bűnt isten sem hagyná megtorolatlan,</l>
					<l>Aki mit ett, illő, hogy igyék rá, és a kutyának</l>
					<l>Érdem után szoktak nadrágot varrni, nem úgy van?</l>
					<l>Mostan azért, fiaim, hadicselt gondoltam: ez éjen</l>
					<l>Zajtalanul ütnénk rájok s bortól nekibágyadt</l>
					<l>Tagjaikat kennők in-nyujtó fütyköseinkkel.</l>
					<l>Küzdeni szép a honért: meghalni sem árt a hazáért!”</l>
				</lg>
				<lg>
					<l>Összeszorult a bot kezeikben a potioroknak,</l>
					<l>Hallván lelkesitő szavait Kolocintos uramnak,</l>
					<l>S két perc múlva egész csapatuk talpon vala. Első</l>
					<l>Gonduk a borhordó-keresés volt, mellyet az estve</l>
					<l>Képtelenek voltak kiüríteni gégesegéllyel.</l>
					<l>Ott vala hordójok: de a szesz, mely lelkesité azt,</l>
					<l>Nem vala már: fenekén az öreg hordónak erőszak-</l>
					<l>Fúrta sebek nyíltak, dongái betörve kegyetlen,</l>
					<l>Elszakadott abroncsai szerte hevertek a földön,</l>
					<l>És az egész hordón a halál bús képe sötétlett.</l>
					<l>Megdöbbent a csoport. „Gonosz ellen okozta ez ármányt”</l>
					<l>Nagy boszusan morogák: mert nem volt köztök egyén, ki</l>
					<l>Emlékezhetnék a tegnapiakra, miképen</l>
					<l>Őmagok onták vérit e hordónak ködös ésszel!</l>
				</lg>
				<lg>
					<l>Most a hon és hordó ügye mélyen megkeserítvén</l>
					<l>Szíveiket, lobbant kit-kit vasmarku haragra;</l>
					<l>S mint a sötét éjben gátat tört hengeres árvíz,</l>
					<l>Hömpölyög el nehezes csapatuk megyeház kapujához.</l>
				</lg>
				<lg>
					<l>Ingady sem tölté restűl idejét ezen éjjel.</l>
					<l>Ő feljárta magánosan a pártok vezetői-</l>
					<l>És fő emberinek vígságteljes éji tanyáit:</l>
					<l>Óvtalan ablakokon leskődött nagy figyelemmel,</l>
					<l>Szedve bögyébe ha mit látás, hallás avagy éles</l>
					<l>Szaglás által megtudhatna, vagy észre vehetne,</l>
					<l>Melyből jóslatokat férceljen a holnapi napra.</l>
					<l>Vármegye házához sietett most, sejtve hogy annál</l>
					<l>Szinte nemes csapatok foglaltanak éjjeli nyughelyt,</l>
					<l>Lopva kikémleni ott az erőt és főleg a tiszta</l>
					<l>Bel meggyőződést, hogy számítása ne csaljon.</l>
					<l>Macskai léptekkel sompolygott a poros udvar</l>
					<l>Párnáján heverő sokasághoz; megkerülé azt,</l>
					<l>Számát megjegyzé, amint hozzá tuda vetni;</l>
					<l>Hajh, de a vélekedést kitanulnia nem vala jó mód,</l>
					<l>Mert a fővegeken nem látott ismeretes jelt.</l>
					<l>Mindazonáltal, köznemesek lévén, nem-adózók</l>
					<l>Száma közé sorolá, s indult is visszafelé már,</l>
					<l>Amikoron hátul egy erős kar (Pörgedyé volt)</l>
					<l>Megragadá torkát, kérdvén, mi a tábori jelszó.</l>
					<l>Megdöbbent a sötét éj vándora, visszahanyatlott</l>
					<l>S reszketeg ajkakkal rebegé halkan: nem adózunk!</l>
					<l>„Kém, kém! verjük agyon, tépjük szét, vágjuk ezer-rét”</l>
					<l>Pörgedy ordítá markát jobban beszorítván.</l>
					<l>„Hol van? verjük agyon!” rivalának többen a földről</l>
					<l>Talpraszökött nemesek, s jaj lett voln’ Ingady úrnak</l>
					<l>Hogyha vitézlő hadnagy uram könyörűlve az árván,</l>
					<l>El nem ereszti nyakát, súgván, hogy fusson amint tud.</l>
				</lg>
				<lg>
					<l>És futa Ingady úr, de a sors, hajh! nem vala pártján.</l>
					<l>A megyeház kapuján Kolocintos népire bukkant,</l>
					<l>Kik nagy erőszakkal nyomulának az udvaröbölbe.</l>
					<l>„Jelszódat!” rival egy: „Jaj, adózom, adózom, az isten</l>
					<l>Áldja kigyelmeteket” könyörög „mindég is adóztam.”</l>
					<l>„Üssük a rossz hazafit” riadoz körülötte; az élet</l>
					<l>Gombja fölött pedig ólmosok ádáz erdeje csattog.</l>
					<l>Futni ered mégis; de hová fut a jámbor? Elűl víz,</l>
					<l>Hátul tűz: a halál bizonyos, bármerre szaladjon.</l>
					<l>Mindazonáltal a sors protokolluma másnemű végzést</l>
					<l>Foglalt Ingadyról; s nem akarta, hogy ólmosok által</l>
					<l>Jusson a Hádesz egértőrébe, (hová a bebúvás</l>
					<l>Csak bagatella dolog; de kibúni: az egyszer a munka!)</l>
				</lg>
				<lg>
					<l>Volt a telek közepén kerekes kút, melyben a föl- s le-</l>
					<l>Mártogató vedrek, mint a karthauzi barátot</l>
					<l>Jobb és bal tenyerén M. M-je halálra, naponként</l>
					<l>Emlékeztették az alispánt, szolgabirákat</l>
					<l>És az egész tisztkart a szerencse s idők folyamára.</l>
					<l>E kútig haladott jó Ingady. Nem mese ám az,</l>
					<l>Hogy kútak közelén jó szellem tartja tanyáját</l>
					<l>Őrködvén a halandók népe fölött a veszélyben:</l>
					<l>Mert állítni merem, merem is doceálni hütömmel,</l>
					<l>Hogy, ha e szellem nem súg Ingadynak, soha föl nem</l>
					<l>Éri eszével, hogy beléüljön a kút vödörébe,</l>
					<l>És lebocsátkozzék biztos menedékül a kútba.</l>
					<l>Itten azonban már jól van neki dolga szegénynek:</l>
					<l>Álla vacog kissé, pedig állig nincs is a vízben,</l>
					<l>S nem leli senki meg itt (az igaz, nem is üldözi senki)</l>
					<l>Csak tűrjön keveset, csak tudjon tartani csöndet.</l>
				</lg>
				<lg>
					<l>Mondani sem szükség, hogy Pörgedy és hada talpon</l>
					<l>Állának, mikor a haragos Kolocintos az üsdi</l>
					<l>Népet elővezeté. Mint ment a nehéz csata véghez,</l>
					<l>A mindjárt követő énekben elénekelem, ha</l>
					<l>Pártfogolóm, a múzsa-leány, megadandja segélyét,</l>
					<l>S nem teszi meddővé régen vajudó koponyámat.</l>
				</lg>
				<p>Hetedik ének</p>
				<lg>
					<l>Hajnali álmának mézét élvezte Hamarfy</l>
					<l>A viadal napján, mikor egy dobogás szelid álmát</l>
					<l>Elvaditá s kiveré tilosából szürke szemének.</l>
					<l>Káromkodva nyitott ajtót a csendzavaróknak.</l>
					<l>Mennyire döbbent meg, s bámult el azonban a jókor</l>
					<l>Fölkelt látogatók sokaságán, s szőre mivoltán,</l>
					<l>Azt le nem írhatom én; képzelje magának a Lector</l>
					<l>Ahogy’ akarja: szabad tér nyílik képzeletének.</l>
					<l>Annyi elég hozzá: tőzsérek voltak ezek, kik</l>
					<l>Szántani bár soha nem szoktak, sem vetni, az égnek</l>
					<l>Varjaiként bőven táplálkoznak, kiszemelvén</l>
					<l>A magot, amellyet más hinte barázdaközökre.</l>
					<l>Markaik elvénült váltókkal telve valának,</l>
					<l>Mellyeknek rögtön kicserélését követelték</l>
					<l>Jobb hitelű pénzzel: bankjeggyel, arannyal, ezüsttel.</l>
					<l>„Mit? s ti merészletek itt” mond bosszankodva Hamarfy,</l>
					<l>„Csúfolatúl, gaz nép, éjjel rám törni lakomban?</l>
					<l>Hol van az, aki nevem váltón tudná mutogatni?</l>
					<l>Álljon elő, ha pokol fia is, hadd lássam a váltót.</l>
					<l>Nem kifizettem-e mind váltóitokat minapában?</l>
					<l>Ezres bankjegyeket nem láttatok-é teli bélű</l>
					<l>Tárcámban magatok? De habár volnék is adóstok,</l>
					<l>Nincs-e hitel nálam? nézzétek: e tárca nem éhes.”</l>
					<l>Ezzel a pénztárcát keresé sok epéjü haraggal,</l>
					<l>S föltépé födelét: de ki fesse le meglepetését:</l>
					<l>Banknótái helyett falevél vala tömve beléje!</l>
					<l>Rablás? nem lehet az. Maga rakta bele csak alig pár</l>
					<l>Óra előtt a böcsös jegyeket, s ajtója szorossan</l>
					<l>Zárva maradt; másutt pedig a bejövés lehetetlen.</l>
					<l>Nézi a váltókat: kézírata mind nem utánzott</l>
					<l>(Őmaga ismeri, hogy nem utánzott) semmi betűje.</l>
					<l>És a kelet... „mi ez?” A kibocsátás napja... „Nem” úgymond,</l>
					<l>„Ez lehetetlenség, hiszen akkor... hm! hiszen akkor</l>
					<l>Távoli erdőkben múlatva vadásztam egész nap.”</l>
					<l>Ámde a tőzsérek sarkalták; hoztak eszébe</l>
					<l>Holmi körülményt is, jelesűl egyik akkor adott pénzt,</l>
					<l>Amikor a verebek csiripeltek a ház ereszénél;</l>
					<l>A másik, mikor a nagy szél fútt és a kofákat</l>
					<l>Felborogatta kerek székeikről: harmadik akkor,</l>
					<l>Amikor a tens úr a szép szobalyányt megölelte</l>
					<l>(Erre lehetlen volt eszmélnie annyi ezerből):</l>
					<l>Másik, mintha ma is látná, úgy rémlik előtte</l>
					<l>A toll, mellyel aláírá, tintás vala félig,</l>
					<l>S költőé lehetett, mert meg volt rágva ugyancsak.</l>
					<l>Mindazonáltal a quasi-adósnak nem juta semmi</l>
					<l>Emlékébe, de nem tagadá keze cifra vonásit:</l>
					<l>Hisz nincs emberi kéz ily rútat utánzani képes!</l>
					<l>„Jól van, hát fizetem, mond végre, pogány uzsorások!</l>
					<l>Megmutatom, hogy van hitelem, bár semmi hitelre</l>
					<l>Nincs szükség, míg lesz levegő és megvan ez a síp.”</l>
				</lg>
				<lg>
					<l>Azzal Hábor-adott sípot kivevé s belefúván</l>
					<l>Hármat sikkant a pipafüstös lég a szobában.</l>
					<l>Mert ne feledjük el ezt: a sípnak hangerejére</l>
					<l>Megjelenék a vadász mindannyiszor ennekelőtte,</l>
					<l>És ha segély kellett, ha tanács a kortesi tanból,</l>
					<l>Vagy pénz, melly a segély, a tanács forrása napinkban,</l>
					<l>Nyomban adott mindazt. És ezt már tudta Hamarfy</l>
					<l>Régi gyakorlatból, ez okért sípolt vele most is.</l>
				</lg>
				<lg>
					<l>Várja Hamarfy vadász őrszelleme megjelenését,</l>
					<l>Látogatói szemet-szájt tátva lesik: mi lesz ebből?</l>
					<l>Várja Hamarfy vadász nemtőjét, várja sokáig,</l>
					<l>Nyugtalanúl, nehezen, boszusággal, végre haraggal:</l>
					<l>Nem jön az; újra sipol: mégsem jő; harmadik ízben</l>
					<l>Fúrja hegyes hangját a síp a semmi könyörgő</l>
					<l>Szót soha nem hallott uzsorási fülekbe: hiában!</l>
					<l>Nem jön a várt vendég; csodatékony szelleme nem jő.</l>
					<l>„Álom volt-e tehát,” tűnődik, „enyészetes álom,</l>
					<l>Mind a csodás esemény? a völgyi leány? a boszorkány</l>
					<l>Kínzó ördögivel? védőm a vadász? az ajándék-</l>
					<l>Táska? e kisded síp? a bankjegyek? álom-e mindez?</l>
					<l>És szigorú váltók a való? feledetlen adósság?</l>
					<l>Látom, e váltóknak nyomatékosb része azon nap</l>
					<l>Van kibocsátva, midőn útvesztve bolyongtam az erdőn</l>
					<l>S kaptam ezen tárcát, telvét ugyanannyi forinttal;</l>
					<l>Így vág össze utóbb is a váltók kelte a nappal,</l>
					<l>Melyen sípoltam, s öszveggel, melyre tevék szert.</l>
					<l>Már bizonyos, bizonyos: gonosz ördög játsza meg engem,</l>
					<l>És eszemet vesztvén, váltókat készte bocsátnom,</l>
					<l>Hogy, ha kijózanodom, legyek őrültté a bukáson.”</l>
				</lg>
				<lg>
					<l>Mindezeket hamar elgondolta Hamarfy magában,</l>
					<l>És mire gondolatit berekeszté, köntösit is föl-</l>
					<l>Szedte magára, kötött kardot s menekülni akarván</l>
					<l>A hitel emberitől, intett: mennének utána.</l>
					<l>Vármegye házához sietett, hol nagy-tusakodva</l>
					<l>Víttak a pártok még, s közibök fúródva merészen</l>
					<l>A tőzsércsapatot künn hagyta, hogy e jelenetről</l>
					<l>Elmélkedjenek ott a viszontlátás idejéig.</l>
				</lg>
				<lg>
					<l>Mert folyt a csata még. Kolocintos Gábor, a hadnagy,</l>
					<l>Meghökkent, mikor észrevevé, hogy Pörgedy Mátyás,</l>
					<l>Oktai népével, talpon van a vármegye telkén,</l>
					<l>S nem gözü-álomban, mint számította magának.</l>
					<l>Mindazonáltal nem hátrált, hanem inte kolompos</l>
					<l>Emberinek, köveket hajigálni az elleni hadra,</l>
					<l>Amit azok tőnek; tőnek pedig oly ügyesen s oly</l>
					<l>Várakozást haladó, szándékon túli sükerrel,</l>
					<l>Hogy megüvegtelenült azon a részen valamennyin</l>
					<l>Ablak volt, s keserűt jajdult a domestica cassa.</l>
					<l>Pörgedy, népével, menten maradott az ütéstől,</l>
					<l>Kezde azért ő is természet-gyúrta pogácsát</l>
					<l>Szórni az éjzavaró Kolocintos uram seregére.</l>
					<l>E kövek ablakokat már nem leltek, kivevén a</l>
					<l>Drága hon-őr szemeket Kolocintos ferde hadában.</l>
					<l>S köztük a hadnagyi fő X nézetü sanda szemét is,</l>
					<l>Mellyet (a balt) zúgó kövecs úgy megsujta szemöldön,</l>
					<l>Hogy megaludt mindjárt és nemzeti-szín karikát hányt.</l>
					<l>Megszédült a vitéz Kolocintos, félre hanyatlott,</l>
					<l>És puha tócsának heverűlt pamlagfenekére;</l>
					<l>Serge pedig hátrált, menedék-födelet keresendő</l>
					<l>A kőzápor elől tág boltozatú kapu alján.</l>
					<l>Pörgedy észrevevé nyereségét: annak okáért</l>
					<l>Sűrű tömött rendben megmozdította csapatját,</l>
					<l>Hogy majd a kapunál megnadrágolja keményen</l>
					<l>A szaladók seregét. De csalódék: mert Kolocintos,</l>
					<l>Hogy feljózanodott, nekibuzdítván a kolompos</l>
					<l>Harcosokat, s ezek is nekibuzdítván a csoportot,</l>
					<l>Visszaverék az adó seregét és Pörgedy Mátyást.</l>
					<l>Futnak ezek, nyelvök félrőfnyire nyujtva hevökben,</l>
					<l>Pörgedy fut legelül, mert ő a nobilium dux,</l>
					<l>Kergetik a nem-adók, fustéllyal verve, kit érnek;</l>
					<l>Isteni káromlás harsogva nemes tüdeikből.</l>
					<l>Egy nem akar csak futni; csak egy Goliáthszerü termet</l>
					<l>Áll még a födeles kút árnyékában. Először</l>
					<l>Messzéről szórnak köveket rá a nem-adózó</l>
					<l>Dávidok: ő közönyös viselettel szenvedi mindazt.</l>
					<l>„Verjük agyon, jertek!” nagy bosszankodva kiáltnak,</l>
					<l>„Verjük agyon, ha magát nem védi a nyúlga teremtmény,”</l>
					<l>És neki bőszülvén... ágasfáról leverék a</l>
					<l>Várnagyné köcsögit.</l>
				</lg>
				<lg>
					<l>Szégyenkedve hagyák ott e fogas oszlopot akkor</l>
					<l>S menve belebb, élénk viadalnak részesi lőnek:</l>
					<l>Főleg egyik zugban volt a csata népes, amelyben</l>
					<l>Pörgedy sergének nagy része tömött karikában</l>
					<l>Közre fogott valamit, védvén életre-halálra,</l>
					<l>S a kolocintosiak víván életre-halálra.</l>
					<l>Jól tarták magokat darabig, sőt fogytig elállnak</l>
					<l>Minden megrohanást, ha az éles eszű Kolocintos</l>
					<l>Nem kohol ellenök új hadi cselt és nem sikerűl az.</l>
					<l>Volt a telek közepén, közel a kúthoz, tele vízzel</l>
					<l>Nagy hasu fecskendő, vagy három. Hős Kolocintos</l>
					<l>(Álgyui nem lévén) ide hajtott egy csapat embert</l>
					<l>Népe közől s lövetett ama zúgba keményen azokkal.</l>
					<l>Állák egy darabig, de mivel nemes ember a vízzel</l>
					<l>Ellenszenvben van, megadák végtére a várat:</l>
					<l>Ostromlók, védők, borzadva futottak el onnan,</l>
					<l>És az üres téren kopaszon maradott - egy hordó.</l>
					<l>Ezt Kolocintos uram, mielőtt a bőrig elázott</l>
					<l>Pörgedyek szemöket kitörölnék ködmöneikkel,</l>
					<l>Elfoglalja, körülveszi száraz népe javával,</l>
					<l>És felfordítván béütteti nagy fokosokkal</l>
					<l>Visszarugó fenekét. Most illatozó kalapokból</l>
					<l>Billikomot gyúrván meriték a lélekadó bort,</l>
					<l>Nagybecsü zsákmányát a szétszórt pörgedieknek,</l>
					<l>Mellyet Pörgedy hajh! nem ezen torkoknak okáért</l>
					<l>Kímélt tegnap a jól fenyitékzett oktai néptől.</l>
					<l>Némellyek köcsögért szaladoznak. Hajh! csak a széjjel</l>
					<l>Szórt cserepek vagynak, talpuknak alatta ropogvák.</l>
					<l>Másoknak jobban sikerült. Ezek (engedelemmel)</l>
					<l>Árnyékszék közelén, a könyöklőn, messze fehérlő</l>
					<l>Bögréket leltek szájjal lefelé borogatva.</l>
					<l>„Sógor, ez ám a pohár: ki felönt egyet ezzel, az ember</l>
					<l>Lesz talpán, jer igyunk.” S mentek. Mind sorban ivának</l>
					<l>A szép bögrékből, kezdvén Kolocintos uramtól</l>
					<l>A legutolsóig, ki pecére az üsdi kutyáknak.</l>
				</lg>
				<lg>
					<l>Most, miután a boros hordóban rejtve lapongott</l>
					<l>Hősi vitézséget mind átfolyaták hasaikba,</l>
					<l>Nagy tüzet éreztek megverni a Pörgedy népét,</l>
					<l>Melly a sötét tornácok alatt keresett menedéket.</l>
					<l>Így hát megrohanák azokat, de legottan a zajra</l>
					<l>Érkeznek csapatok, vezetettek kortes uraktól.</l>
					<l>Jő maga gróf Telivér, és látva, hogy’ állnak a dolgok,</l>
					<l>Mindent elkövet a szép békességnek okáért.</l>
					<l>„Emberek, ott ti, kik a tornácon vagytok, ezennel</l>
					<l>Intelek és kérlek, le a bottal, vármegye tiltja;</l>
					<l>Mert ha nem, úgy majd én mutatom meg, hogy szabad-é itt</l>
					<l>Mint rabló csapatok lázongani éjnek időjén!”</l>
					<l>Több esze volt ám Pörgedynek, mintsem hogy az ólmost</l>
					<l>Elhányná, mielőtt Kolocintos tenne hasonlót.</l>
					<l>Mellyen gróf Telivér megbosszakodva parancslá</l>
					<l>Kortesinek szanaszét oszlatni a Pörgedy népét;</l>
					<l>Mint akik áthágták a nemes megye régi szabályát.</l>
					<l>És már hős Nyakaló, Szűzváll, Nemadózy, Doronghy</l>
					<l>Visznek arányatlan hadat a tornácok elébe,</l>
					<l>Úgy hogy nem tudom én, nem lesz-e halál is a vége,</l>
					<l>Ha Borzond s Rohanász nem jőnek elég idejében.</l>
				</lg>
				<lg>
					<l>Új karok és új had. Rohanász tele dobta dühében</l>
					<l>Szűzvállnak mindkét szemeit jó parti fövénnyel,</l>
					<l>Melyre derék Nyakaló, fokosát megmártva mocsárban,</l>
					<l>Borzond drága fehér mellényét csapta be azzal.</l>
					<l>Ekkor a Lepkefy hű tigrisse Doronghy vitézt úgy</l>
					<l>Vágja pofon, hogy zápfoga fájva kipattan inyéből,</l>
					<l>És Nemadózy szemét átfúrja sebes futamában.</l>
					<l>Ilyen előzményből kel nagy harag a seregek közt,</l>
					<l>S elkeserültségig dühös a viadal tömegükben.</l>
					<l>Ott a vegyes harcban Kolocintos fölleli bajnok</l>
					<l>Pörgedyt, és miután egymást nagy fogcsikarás közt</l>
					<l>Jól megkáromolák, nyomatékos fütyköseikkel</l>
					<l>Párbajt kezdenek a kerekes kútnak közelében.</l>
					<l>Hős Kolocintos előbb vág Pörgedyhez, de gyakorlott</l>
					<l>Kézzel csapja ki az szuszogó ellenfele botját,</l>
					<l>Úgy, hogy ez ívszerüen kiröpűl annak tenyeréből</l>
					<l>És a kútba esik, jó Ingady rémületére.</l>
					<l>Akkor a még haragosb Kolocintos Pörgedy botját</l>
					<l>Megragadá, hosszan tusakodva kivájta kezéből,</l>
					<l>S kútba löké, hasonúl jó Ingady árva fejére.</l>
					<l>Most derekon szoritá Mátyást, Mátyás azonúl őt</l>
					<l>S birkóztak magyarul: míg Pörgedy horgas-inának</l>
					<l>Gáncsot vetve, le nem türkölte vitéz Kolocintos.</l>
					<l>Ám Matyi nem maradott alul a kút ronda sarában,</l>
					<l>Sőt inkább Kolocintos urat pamacsolta be abba;</l>
					<l>Majd nővén a merény kebelében, erő derekában,</l>
					<l>Ölbe szorítá azt, talpát fordítva felűl, és</l>
					<l>Úgy akará testét lelkét a kútba ledobni.</l>
					<l>Már a gonosz szándék nincs messzebb teljesüléstől,</l>
					<l>Mint maga Pörgedy a kúttól, mely három arasznyi</l>
					<l>Távolságban tát pokolörvényt áldozatára:</l>
					<l>Ekkor a hős Tagadó végighúz Pörgedy horpasz</l>
					<l>Bordáin tetemes botjával, hogy csak elejti</l>
					<l>Hős Kolocintos, és maga is mellé rogy erőtlen.</l>
				</lg>
				<lg>
					<l>Még folyt a viadal valamennyi korig; tömegenkint</l>
					<l>Hulltak az áldozatok, s nem jó lett voln’ a dologbul,</l>
					<l>Sorra leöldösték voln’ egymást, és oda lett voln’</l>
					<l>A kutyabőr, oda szép privilégyiomik, velök egyben,</l>
					<l>Hogyha parancsot nem veszen és ki nem áll szuronyokkal</l>
					<l>Fegyverezett katonák egy százada, szép hadi rendben:</l>
					<l>Kik’ láttára kihűlt minden kebel és a vitézség</l>
					<l>A beleket csikará nagylelkü nemes rokoninkban.</l>
				</lg>
				<lg>
					<l>Megvirradt ezalatt s a pártok csak könyökikkel</l>
					<l>Folytatván a hadat, megye nagyteremébe vonultak;</l>
					<l>A katonák pedig elhagyták a vármegye telkét.</l>
				</lg>
				<lg>
					<l>Nem vala kezdendő az adó gyűlése kilencig,</l>
					<l>Mégis a pártvezetők s az egész becses úri közönség,</l>
					<l>Félve, hogy a nem-sült tömegek körülűlik a táblát,</l>
					<l>A megyeház másik kapuján ötkor belopództak;</l>
					<l>S míg lenn a csata folyt, elfoglalták azalatt ők</l>
					<l>Ott fönn székeiket. Minden dolgoknak előtte</l>
					<l>Támada élénk zaj s keserű vita, hogy ki okozta</l>
					<l>Mind e zavart, a viszályt és háboruságot, amelyek</l>
					<l>Dúlják most a megyét. Az adózók szemrevetették</l>
					<l>A nem-adózóknak, miszerint ők békeolajágat</l>
					<l>Nyujtának, csak azon kicsiny áldozatot követelvén,</l>
					<l>Hogy hagyják el avult, hagyják el nem-liberális</l>
					<l>Elveiket: de azok nem akarták; ők a hibások.</l>
					<l>Ellenben az adógyűlölők azt feszegették;</l>
					<l>Hogy nem volna zavar, nem volna viszály a megyében,</l>
					<l>Csak szabad elveiket hánynák el a szellemi „kórság”-</l>
					<l>Lepte urak: ha ezen piciny áldozatot teljesítik;</l>
					<l>Készek fogni kezet velök, és „nem nézve kicsinyre”</l>
					<l>Eltűrik nemesen, ha szakállok köldökig ér is.</l>
					<l>Megharagudtak ezért szabadelvűink; nekiálltak</l>
					<l>A maradósoknak, legyalázni, leöntni piszokkal</l>
					<l>Elveiket, s elvök hüvelyét a tekintetes embert.</l>
					<l>Ám ezek is tudtak hozzá s kezdék mutogatni,</l>
					<l>Hogy nem gólyamadár költötte, hogy őket is olyan</l>
					<l>Bordában szőtték, amelynek vászna ha nem jobb,</l>
					<l>Nem cudarabb legalább a Deákné-szőtte hetes-nél.</l>
					<l>Gróf Pipynek legelőbb is Majdosy hányta szemére,</l>
					<l>Hogy meg akarta taval puskázni a kertben az apját.</l>
					<l>Gróf Pipy nem tagadá ugyan ezt, de viszont feleselt, hogy</l>
					<l>Táblabiró úr is, főszolgabiró-kora óta</l>
					<l>Nagy gyönyörűségét leli szép alföldi virágok</l>
					<l>Gyüjtögetésében: mert ritkán múlik el éjjel,</l>
					<l>Mellyen az úri becses háznál, vagy az úri majorban</l>
					<l>Meg ne lehetne találni nehány törvényfavirágot.</l>
					<l>Majdosy ezzel elült. De a párt koszorúja kitűnő</l>
					<l>Gyöngyének nehezen tűré szennyel boritását:</l>
					<l>„Actio! bűnkereset!” harsogta fejére Pipynknek.</l>
					<l>S tán meg is adják azt (mert jó lesz most figyelembe</l>
					<l>Vennünk, hogy magyarok gyűlésén, vármegye székin</l>
					<l>Nem szabad ám sértő szavakat használni, leszidni</l>
					<l>Más embert, hazudott rágalmat köpni szemébe,</l>
					<l>Vagy más durva betyár dolgot cselekedni gorombán,</l>
					<l>Csak 1-mo: ha vagyon 25 pengő zsebeidben,</l>
					<l>Vagy ha 2-do: bőg a többség torka mögötted);</l>
					<l>Tán meg is adják azt, mondom, hahogy ifju barátunk</l>
					<l>Lepkefy méz ajkkal meg nem szelidíti a bőszült</l>
					<l>Mackókat. De midőn, mentvén Pipy grófot, ügyének</l>
					<l>Oltalmára, előhozná hogy’ lopta meg Aggdy</l>
					<l>A megye pénztárát mint perceptor, s hamisított</l>
					<l>Útalványokat és nyugtatványt tenni merészlett</l>
					<l>Számadolásaiba: felforrt veresorru haragja</l>
					<l>Aggdynak és bőszült dühiben megtépte szakállát</l>
					<l>Lepkefynek, ki viszont azt felpofozá boszujában.</l>
					<l>Ekkor jött a tömeg s látá e vitát. Tenyereikben</l>
					<l>Viszketeg álla elő, s magasan sarjadt fel azokból</l>
					<l>Fütykösök erdeje, (mert nem sejtvén már katonát ott,</l>
					<l>Jó nemesink recidivázának a hősi merénybe).</l>
					<l>És harc lőn a terem: mert Lepkefy pártja szerette</l>
					<l>Volna kivetni a vén Aggdyt, de az Aggdy baráti</l>
					<l>Körbe szorítják őt, s védelmezik a fuladásig;</l>
					<l>Ellenben botokat mutogatnak Lepkefy ellen,</l>
					<l>S tán megölik, ha közel férhetnek az ifju vitézhez.</l>
					<l>És törtek fejek ott, kezek és lábak ficamodtak,</l>
					<l>Gégék szűkültek, botfővel teltek a szájak,</l>
					<l>Bordák roppantak, hasak és köldök berugattak,</l>
					<l>Orr pisze lőn, szem vak, legalább egy pár napig az lőn,</l>
					<l>Nagy fogeső hullott, fülek és bajuszok kiszakadtak,</l>
					<l>A meg nem született embercsék holtra döfettek,</l>
					<l>És a kiváltságos bőr megtarkult honi kékkel.</l>
					<l>Ily keserű viadal támadt ügyedért, oh szent hon!</l>
				</lg>
				<lg>
					<l>És még víttanak ők. Nagy-hirtelen egy ragyogó fény</l>
					<l>Tölti be a termet, folyvást beözönlve keletről</l>
					<l>Nyíló ablakokon, s a nemességnek fülodúit</l>
					<l>Hömpölygő zenehang üti meg, mint orgona hangja.</l>
					<l>A terem eltágul: magasan felnőnek a nyúlánk</l>
					<l>Oszlopok, Atlas-vállaikon hordvák hegyes ívű</l>
					<l>Boltozatot; hasonúl megnyúlnak az ablakok és fönn</l>
					<l>Ékben enyésznek el. A zöld asztal megrövidűl és</l>
					<l>Oltárrá alakul, márványlépcsőin amelynek</l>
					<l>A karok és rendek magokat térdelve találják.</l>
					<l>Bámul a nagy sokaság, megrendül mélye szivének,</l>
					<l>Térde remeg, s önkénytelenűl hull a padozatra.</l>
					<l>S íme az ablakokon, nagy zúgásnak közepette,</l>
					<l>Két tündéri alak berepűl s helyt fog az oltár</l>
					<l>Gazdag emelvényén: daliás ifjú, csodaszép hölgy.</l>
					<l>Ekkor az orgona elnémúl és ünnepi csönd lesz,</l>
					<l>Melynek az aethernél tisztább hullámiban ekkép</l>
					<l>Lejt a leventének hajlékony, ezüst nemü hangja:</l>
				</lg>
				<lg>
					<l>„Férfiak!</l>
				</lg>
				<lg>
					<l>A haza szent ügye gyüjtött volna rakásra</l>
					<l>Benneteket: komolyan vítatni, mi eszközök által</l>
					<l>Lenne a kedves hon boldoggá, lenne dicsővé.</l>
					<l>Tí pedig oktalanul mellőzve, feledve a közjót,</l>
					<l>Képzelt érdekekért civakodtok s aljas önösség-</l>
					<l>Táplált szenvedelem tépé pártokra megyétek.</l>
					<l>Ti szabadelműek, kik nyelveteken ama legszebb</l>
					<l>Szót, a „szabadságot” szólásban, gondolatokban,</l>
					<l>Testben, lélekben meritek hordozni naponként:</l>
					<l>Névvel vagytok azok. Vallástok képmutatóság;</l>
					<l>Bennetek a türelem, más értelműek iránt, nincs;</l>
					<l>Bennetek a kitürés, tartós láng, semmi nagyért, nincs;</l>
					<l>Bennetek elszántság nincs áldozatokra: ezért már</l>
					<l>Olcsók elveitek; szavatok nyila mind eltompult,</l>
					<l>Semmi hatás nélkül pattan le az érc kebelekről.</l>
					<l>Isteni törvények nagyon emberi hírnöki vagytok,</l>
					<l>Tin tanitástoknak legcsúfosb nem-követői;</l>
					<l>Drága damaszkusi kard töredékeny rozsdahüvellyei;</l>
					<l>Nagybecsü gyémántot rejtő szemetek. Divat az csak,</l>
					<l>Semmi egyéb, mellyért szabad elvek apostoli-képen</l>
					<l>Hirdetitek magatok, s mint a divat, úgy e szeszély is</l>
					<l>Változik a korral; mesterkélt lángotok elhűl</l>
					<l>És pusztán, ridegen marad a szív kebleitekben.</l>
					<l>Önzetek. - És ti, kemény nyaku Izraël, úgymaradásnak</l>
					<l>Emberi, kik, hazugúl, fontolt haladásnak eszélyes</l>
					<l>Pártja gyanánt vetitek magatok’ fel, nyiltan előttem</l>
					<l>Titkaitok. Ti hazát háznéppel, multat a mosttal,</l>
					<l>Összecserélgettek. Filozófok vagytok; az ember</l>
					<l>Bennetek él csak s ott minden, de kivűletek ami</l>
					<l>Látszik, mind tünemény, üres álom, anyagtalan ábránd.</l>
					<l>Elvetek ez. Maradást kívántok, nem, mivel az jó</l>
					<l>Ami marad, de mivel nem pénzetek’, és nem erőtök’,</l>
					<l>Véretek’ inkább nem (mint ősötök, akire büszkén</l>
					<l>Puffad májatok) és eszetek’ sem, csak neki tespedt</l>
					<l>Lágy kényelmeteket sem vagytok erős kebelűek</l>
					<l>Áldozatúl odavetni a szent haza oltárára.</l>
					<l>Végre ti semlegesek, ti a status hittagadói,</l>
					<l>Bennetek a másik két párt minden büne megvan,</l>
					<l>Ingadozóságnak még megszaporítva bünével.</l>
					<l>Halljátok szavamat mindnyájan: ERÉLY nevem és e</l>
					<l>Hölgyé LELKESEDÉS. Mi az éter tiszta patakját</l>
					<l>Isszuk, a hajnalnak fürödünk bíbor mederében:</l>
					<l>Földi salak nincsen szellemlényünkre tapadva.</l>
					<l>Ám önösök legyetek, nem tiltalak. Ember, önösség</l>
					<l>Nélkül, nem lehet el. De ne légyen szűkkebelű és</l>
					<l>Aljas ez önszeretet; ne kicsínyes, mint a mesének</l>
					<l>Majmaié, mellyek, történetből, fagyos éjen</l>
					<l>Emberrakta tüzet lelvén egy rengeteg erdőn,</l>
					<l>Nála pirítkoztak kényökre; de majd, hogy elégett,</l>
					<l>Nem vala köztök, mely kényelmét új fahozással</l>
					<l>Volna elég elszánt megbontani, s így a közös tűz</l>
					<l>Hamvaiból kialudt. Önzéstek nagyszerü légyen:</l>
					<l>Ti legyetek gazdag polgárai gazdag e honnak:</l>
					<l>Tí legyetek boldog polgárai boldog e honnak;</l>
					<l>Légyetek értelmes polgári müvelt e hazának,</l>
					<l>És legyetek büszkék, mint gyermeki büszke hazának;</l>
					<l>Ez legyen önzéstek, meg ama benső jutalomra</l>
					<l>Vágyakozás, amelly olly édes az emberi szívnek.</l>
					<l>Tetteket a honnak! hiszen, oh, mi ez a haza? nemde</l>
					<l>Tinmagatok, nőtök s az olajvesszőre hasonló</l>
					<l>Gyermekitek? Nosza hát tegyetek fogadást a hazának</l>
					<l>Oltárán, miszerint ha erő kell, adtok erőt, ha</l>
					<l>Pénz kell, adtok pénzt, ha kitől telik ész, az adand észt,</l>
					<l>S adtok vért - ha kiván a közös haza - életet adtok.”</l>
				</lg>
				<lg>
					<l>Ekkor imádó csönd váltá fel az ifju beszédét.</l>
					<l>Társa pedig, tünödér deli hölgye a Lelkesedésnek,</l>
					<l>Drága nyakékeit és perecét a habnemü karból</l>
					<l>Föltépvén, teneked szentelte, o hon, teneked, hajh!</l>
					<l>Gyéren látogatott oltárodon. Annak utána</l>
					<l>Jobb keze kékes erét fölnyitván, tiszta piros vért</l>
					<l>Áldoza, hullatván a fehér márványterületre,</l>
					<l>S ujjait esküszerű helyzetben az égre mutatván.</l>
					<l>Most pedig égi mosoly, millyent csak e hölgy mosolyoghat,</l>
					<l>Súgárzik szemiből, enyeleg képén, derül ajkin</l>
					<l>S int az egész népnek feljőni, csinálni szerinte.</l>
					<l>Jöttek is. Első jött gróf Lánghy: ez évi jövelme</l>
					<l>Századikát örömest kötelezte honának adóúl,</l>
					<l>S fogván kardja hegyét, mélyen hasitotta karát föl,</l>
					<l>Messze lövellő vért hintvén a szent emeletre.</l>
					<l>Jöttek utána sokan, s hasonúl esküdtek, a jó hont</l>
					<l>Bármilly áldozatot kívánna, segélni telőkép</l>
					<l>Mind a haláliglan. De csak a kicsinyek s együgyűek</l>
					<l>Jöttenek ám: idegen képek, kiket a megye népe</l>
					<l>Még ki nem ismert sem hangjokról, mint a harist, sem</l>
					<l>Pávai tollukról. S miután mind esküt adának</l>
					<l>(Már akik úgy akarák), a szellemi pár elenyészett,</l>
					<l>Mint elenyészik a hószinü felhők gyér patyolatja,</l>
					<l>Mellyet a föllengő szél elmos a szemnek előle.</l>
					<l>Oszlopok és ívbolt és oltár mind odalőnek,</l>
					<l>A terem összeszorult, mint volt azelőtt, lesülyedtek</l>
					<l>Ablaki, és a gyülés, még folyvást szótlan, eloszlott. -</l>
					<l>S Bende? Hamarfy? Tehát róluk nincs semmi megírva?</l>
					<l>Vaj igen! Ők látván, hogy a drágán összeharácsolt</l>
					<l>Lelkeket egy pár szó elhódította, haraggal</l>
					<l>Félre vonúlának, hova máskor az Ingady pártja</l>
					<l>Ülni szokott, a juste milieusök gyáva csoportja.</l>
					<l>E példát követék a többi kolomposok is, kik</l>
					<l>Fájlalták a dicső kortesség megrövidűlni</l>
					<l>Kezdett szép jogait: Borzond. Telivér, koros Aggdy</l>
					<l>És a derék Rohanász, a nagy liberális, a honfi.</l>
					<l>Lepkefy ellenben föl akart eskünni, de apja</l>
					<l>Megrántá könyökét s elhítta magával ezekhez.</l>
					<l>„Mit gondolsz, te fiú? sátánok azok” - de az úrfi</l>
					<l>E nősátántól örömest rá lenne vitetni.</l>
					<l>Mind ide állottak Rák Bende vitézei, tízen,</l>
					<l>Bánatos arcokkal, mint nászlakomának utána</l>
					<l>Fül- s hegedű-kínzó szerecsenjei szoktak e honnak.</l>
				</lg>
				<p>Ráadás</p>
				<lg>
					<l>Krónika! még mielőtt halhatlanságba repülnél,</l>
					<l>Mondd el a kútba szorult jó Ingady mostoha sorsát.</l>
					<l>Őneki Morfeusz úr nem adott vala álmot ez éjen.</l>
					<l>Űle pedig vízben nyakaiglan, s ülne talán még</l>
					<l>E mai szent napon is, ha ki nem fogy a kortesi hordó</l>
					<l>S a megye hajdúit kúthoz nem hajtja gyomorban</l>
					<l>Forró Ethna-tüzök. De kifogyván a tele hordók,</l>
					<l>S a megye hajdúját oda hajtván gyomra Vezúvja,</l>
					<l>S megfogván a nehéz láncot, s húzván fel a vödröt -</l>
					<l>Elszaladott. A tekintetes úr mélyebbre sülyedt le.</l>
					<l>Hírül adá e csodát többeknek mégis. Ezek közt</l>
					<l>Ármányos fickók voltak, kik a hétfejü sárkányt</l>
					<l>Sem nagyon irtóztak voln’ most felrántani. Így lőn</l>
					<l>Hogy napfényre került jó Ingady, mellyet azonnal</l>
					<l>Élvez is ott helyben, ha kemény fájdalmi fejének</l>
					<l>Nem födik el szemeit vastag fátylával a kínnak.</l>
					<l>„Merre lakom?” kérdé. „Kit tetszik kérdeni?” kérdék.</l>
					<l>„Ingady táblabiró hogy merre lakik.” - Haza vitték.</l>
					<l>Otthon a tensasszony, látván hogy vízben eléggé</l>
					<l>Meg van mosva, csak úgy víz nélkül mosta fejét meg.</l>
					<l>Aztán párna közé fektette, mivel veszedelmes</l>
					<l>Náthabetegség fogta elő, s lőn prószit! egészség!</l>
					<l>Mindazonáltal még fölgyógyult volna, de nője</l>
					<l>Orvost is hivatott és denique Ingady meghalt.</l>
				</lg>
				<lg>
					<l>Ingadynét tüstént megkéré Bende nejéül,</l>
					<l>Ah, de az özvegy nem mene hozzá - meddig a gyásznak</l>
					<l>Hónapi tartának. - Puha kis papucsának alatta</l>
					<l>Boldogul élt hősünk még tíz vagy tízenegy évet,</l>
					<l>Végre pedig meghalt. Siratá hűlt hamvait a fél</l>
					<l>Utca, meg a kávés, meg a csaplár, csak nem a hív nő.</l>
					<l>Még hátán feküdött, mikor ajtaja nagy kocogással</l>
					<l>Hangot adott, úgy, mintha rokonja szegezne koporsót.</l>
					<l>A kocogást esküdt okozá, függesztve idézvényt</l>
					<l>Hajdani csínjáért, mit még Q-ban követett el.</l>
				</lg>
				<lg>
					<l>Ott, a halottas nép közepett, valamely zsebelésért</l>
					<l>Csíptek el egy rongyvázt: és az (lehető-e?) Hamarfy.</l>
				</lg>
			</div>
		</body>
	</text>
</TEI>