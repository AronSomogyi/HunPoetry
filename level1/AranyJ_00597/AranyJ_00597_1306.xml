<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="AranyJ_00597_1306" xml:lang="hu" xmlns="http://www.tei-c.org/ns/1.0" xmlns:tei="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">Toldi szerelme</title>
				<author>
					<persName>
						<surname>Arany</surname>
						<forename>János</forename>
					</persName>
					<date from="1817" to="1882">1817-1882</date>
					<idno type="VIAF">95251869</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Vida</surname>
						<forename>Bence</forename>
					</persName>
					<persName>
						<surname>Bajzát</surname>
						<forename>Tímea</forename>
						<forename>Borbála</forename>
					</persName>
					<persName>
						<surname>Karabulut</surname>
						<forename>Aslihan</forename>
					</persName>
					<persName>
						<surname>Szlávich</surname>
						<forename>Eszter</forename>
					</persName>
					<persName>
						<surname>Timári</surname>
						<forename>Mária</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">2037</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>Toldi szerelme</title>
					<author>
						<persName>
							<surname>Arany</surname>
							<forename>János</forename>
						</persName>
						<idno type="VIAF">95251869</idno>
					</author>
					<relatedItem type="copyText">
						<bibl>
							<title>Arany János összes költeményei</title>
							<date when="1997-11-12"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/00500/00597"/>
							<respStmt>
								<resp>Original Electronic Edition</resp>
								<persName>
									<surname>Drótos</surname>
									<forename>László</forename>
								</persName>
								<persName>
									<surname>Hevele</surname>
									<forename>István</forename>
								</persName>
								<persName>
									<surname>Pétery</surname>
									<forename>Kristóf</forename>
								</persName>
								<persName>
									<surname>Varga</surname>
									<forename>Mónika</forename>
								</persName>
								<persName>
									<surname>Kiss</surname>
									<forename>András</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>Toldi szerelme</head>
				<p>Elbeszélés tizenkét énekben</p>
				<p>1863-1879</p>
				<p>Quid damnosa juvat sine causa bella cieri?</p>
				<p>Tutius est regnis perpete pace frui.</p>
				<p>Ilosvai jeligéje</p>
				<p>Első ének</p>
				<p>,Az idő akkoron szép folyással vala.’</p>
				<p>Ilosvai</p>
				<p>1</p>
				<lg>
					<l>Visszanéz a magyar, sóhajtva néz vissza,</l>
					<l>Te dicső hajdankor! fényes napjaidra;</l>
					<l>Szomorú tallóján ösi hírnevének,</l>
					<l>Hej! csak úgy böngész már valamit - mesének.</l>
					<l>Engem is a bánat megviselvén zordul,</l>
					<l>Vígaszért hő lelkem a multakba fordul;</l>
					<l>Azokkal időzöm, akik másszor voltak:</l>
					<l>Mit az élet megvon, megadják a holtak.</l>
				</lg>
				<p>2</p>
				<lg>
					<l>Toldi jut eszembe, kiről, még ifjonta,</l>
					<l>Játszi elmém könnyű énekét elmondta;</l>
					<l>Egyszerű az ének, rajta semmi dísz tán,</l>
					<l>De a szívből fakad melegen és tisztán.</l>
					<l>Oh! ha - nem a hírért, nem a dicsőségért,</l>
					<l>Nem, hogy a világnak üssek vele cégért,</l>
					<l>De, hogy a dallásban lelkem átifjodnék -</l>
					<l>Oh, ha még egy olyat énekelni tudnék!</l>
				</lg>
				<p>3</p>
				<lg>
					<l>Ifju Lajos király atyja trónján űle,</l>
					<l>Urak és leventék szolgáltak körűle;</l>
					<l>Budán székelt immár, az új palotában,</l>
					<l>Mely tündéri fénnyel épült mostanában.</l>
					<l>Toldi a királynak volt személye mellett,</l>
					<l>Ideje harcjáték- s dáridóban tellett;</l>
					<l>Paizsán a cseh főt címerül mutatta,</l>
					<l>Tizenegy nemesfi szolgálván alatta.</l>
				</lg>
				<p>4</p>
				<lg>
					<l>S már lecsöndesűlt a háborúk morajja,</l>
					<l>Felvirult a béke, mint egy zöld olajfa;</l>
					<l>Már pihent a bajnok maga kénye-kedvén,</l>
					<l>Nehezebb időkre erőt gyűjtögetvén:</l>
					<l>De Lajos kerűlte puha párnaszékét,</l>
					<l>Mert az ő nagy lelke nem hagy neki békét:</l>
					<l>Elmegyek, fordúlok egyet-kettőt, szóla,</l>
					<l>Hiszen én vagyok az ország számadója.</l>
				</lg>
				<p>5</p>
				<lg>
					<l>Senkinek se mondá, titkon útra készült,</l>
					<l>Ócska dolmányt szerze, s egy ütött-kopott szűrt,</l>
					<l>Rossz süveg fejében, vállain kötőfék,</l>
					<l>Akkor egy otromba lóra fészkelődék:</l>
					<l>Lovait kereste, mint szegény kárvallott,</l>
					<l>Szedte a begyébe amit látott, hallott:</l>
					<l>Merre mi panasz van: mi a népség terhe;</l>
					<l>Hogy teszik a törvényt a szegény emberre.</l>
				</lg>
				<p>6</p>
				<lg>
					<l>Három nap bolyonga. Harmadnap estenden</l>
					<l>Megállott egy falu végin, hogy pihenjen:</l>
					<l>Gyönyörű mezőt lelt, puha bársony rétet,</l>
					<l>Leszállott a lórul, gondolva, megétet.</l>
					<l>A nap is lehajtá fejét nyúgalomba,</l>
					<l>Piros paplanát szép orcájára vonva;</l>
					<l>Hát neki hol vetnek, vajon, ágyat, hol hál?</l>
					<l>Szállást kér valamely jószivű bokornál.</l>
				</lg>
				<p>7</p>
				<lg>
					<l>Nagy fehér ház volt a falu szélső háza,</l>
					<l>Oda ment itatni, hogy kizaboláza;</l>
					<l>Nyitva volt a kapu, azaz nem is nyitva,</l>
					<l>Hanem a sarkából messze kihajítva.</l>
					<l>A kutyák azonban rátámadtak csúnyán,</l>
					<l>De a kúton álla egy szép hajadon lyány,</l>
					<l>Szólott a kutyáknak, azok szót fogadtak</l>
					<l>S egyenkint morogva hátra sompolyogtak.</l>
				</lg>
				<p>8</p>
				<lg>
					<l>Akkor mond a király: „Szépséges kisasszony,</l>
					<l>Útas ember vagyok, szabad-e itatnom?”</l>
					<l>Felelt a leányzó: „Ugyan hogyne volna,</l>
					<l>Szegény ember, - hanem hova megyen már ma?</l>
					<l>Jobb bizony, ha nálunk megpihen kegyelmed,</l>
					<l>Holnap idejében megin’ útra kelhet.”</l>
					<l>És a szép szavakhoz nézett is oly szépen,</l>
					<l>Hogy repesett a szív a király mellében.</l>
				</lg>
				<p>9</p>
				<lg>
					<l>De felelt az útas: „Követem személyét,</l>
					<l>Ilyen úri háznál nem forogtam én még;</l>
					<l>Másutt is találok valamely szállásra:</l>
					<l>Úrnak úr, szegénynek szegény illő társa.”</l>
					<l>Hallá ezt a gazda, és a tornác alól</l>
					<l>Parancsolva-formán a beszédjébe szól:</l>
					<l>„Igen hát, öcsém, de nem addig van ám az!</l>
					<l>Ki itt esteledik; bizony itt is hál az.”</l>
				</lg>
				<p>10</p>
				<lg>
					<l>Avval hátra inte s előjött egy szolga:</l>
					<l>„Péter, a lovat kend beköti az ólba,</l>
					<l>Te pedig, barátom, gyer a házba vélem,</l>
					<l>Mert nem mégy el innen, engem úgy segéljen!”</l>
					<l>Tetszett e magyar szív a fejedelemnek:</l>
					<l>Nem is a kis házba, a nagy házba mentek;</l>
					<l>Ott az asztalfőre ülteti vendégét;</l>
					<l>Hasztalan szabódik, nem hágy neki békét.</l>
				</lg>
				<p>11</p>
				<lg>
					<l>„Angyalom, Piroskám”, a gazda kiszólal,</l>
					<l>„Hoznál egy ital bort a fehér kancsóval!”</l>
					<l>Megfogadta a szót, az edényt kimosta</l>
					<l>S felhozá a jó bort gyönyörű Piroska.</l>
					<l>„Nosza, édes lyányom, mutass emberséget”,</l>
					<l>Unszolá az apja, „kínáld a vendéget.”</l>
					<l>Ráköszönte a lyány, de rögtön kifordul,</l>
					<l>Tüzes lett a képe, de nem a kis bortul.</l>
				</lg>
				<p>12</p>
				<lg>
					<l>Míg Piroska dolgát végezé a konyhán,</l>
					<l>Folyt a szó odabenn, az ital is folyván;</l>
					<l>Mikor pedig a tál asztalra kerűle,</l>
					<l>Mind a hárman helyet foglaltak körűle:</l>
					<l>Legfelűl a király, oldalvást a gazda,</l>
					<l>Szembe a királlyal, legalul, Piroska:</l>
					<l>Hej! ha tudta volna, az útas ki légyen,</l>
					<l>Vacsorája miatt megölné a szégyen.</l>
				</lg>
				<p>13</p>
				<lg>
					<l>Pedig volt, amennyi szemnek, szájnak kellett:</l>
					<l>Szép fejes saláta, kövér bárány mellett:</l>
					<l>Jó lepény, turóval; eper és cseresznye;</l>
					<l>Lépes méz a kasbul frissiben lemetszve,</l>
					<l>Tiszta mint az arany, illatos, mert rajta</l>
					<l>Kedvesen megérzett a virág zamatja;</l>
					<l>Hozzá a jeles bor, érmelléki fajta,</l>
					<l>S a szép lyány mosolygó, piros ábrázatja.</l>
				</lg>
				<p>14</p>
				<lg>
					<l>Mindez a királynak tetszett igen nagyon,</l>
					<l>Kicsi kéne hozzá, hogy magán kiadjon,</l>
					<l>Ugy kinyilt a szíve, oly nehéz volt néki,</l>
					<l>Hogy magát egészen mért nem öntheté ki.</l>
					<l>Lelkéről a titok - ez a lenge fátyol -</l>
					<l>Mint az árnyék, majd-majd ellebben magátol;</l>
					<l>De meg’ arra gondol: hátha megijednek?</l>
					<l>Mért szakassza végit ennek a jó kedvnek?</l>
				</lg>
				<p>15</p>
				<lg>
					<l>„Ejnye öcsém, azt se kérded, kinek hínak:</l>
					<l>Ha hallottad hírét a vén Rozgonyinak...”</l>
					<l>Szóla most a gazda: „Pedig úgy illenék,</l>
					<l>Hogy már most egymásra kancsót ürítenénk,</l>
					<l>Más egészségeért, a magunk javáért,</l>
					<l>Új barátságunknak állandó voltáért,</l>
					<l>Hazáért, királyért... hanem még egy hia:</l>
					<l>Becsületes neved, édes atyámfia?”</l>
				</lg>
				<p>16</p>
				<lg>
					<l>Válaszolt az útas: „Éltesse az Isten!</l>
					<l>A Rozgonyi urak híres urak itten,</l>
					<l>Gazdagok, vitézek, amint hébe-hóba</l>
					<l>Emlegetni hallám, gyermekségem óta.</l>
					<l>Makkos erdejök nagy: faluik, pusztáik,</l>
					<l>Ménes-gulyabeli és sertés marháik; -</l>
					<l>Hogy-hogy nagy jó uram épen azok féle!</l>
					<l>Tartsa meg az Isten, háza örömére.”</l>
				</lg>
				<p>17</p>
				<lg>
					<l>Ráivék, azután ilyen mesét mondott</l>
					<l>(Melyet ivás közben hirtelen kigondolt):</l>
					<l>„Jaj, biz én nem igen dicsekszem nevemmel,</l>
					<l>Szegény fiú vagyok, noha nemes-ember.</l>
					<l>Nagyon megromlottam; valamely zsiványok</l>
					<l>Három új hámomat üresen hagyának,</l>
					<l>Ki miatt szántatlan, vetetlen maradtam;</l>
					<l>Nagy földet bejárék, de rá nem akadtam.</l>
				</lg>
				<p>18</p>
				<lg>
					<l>„Különben Apáti volna lakóhelyem,</l>
					<l>S mikor otthon vagyok, Csuta György a nevem;</l>
					<l>Csuta most, de apám azt vítatta holtig,</l>
					<l>(Hamis bor, az ember nyelve hogy’ megoldik!)</l>
					<l>Azt vítatta, mondom, szegény jámbor öreg,</l>
					<l>Hogy a nemzetségünk Árpád vérbül ered</l>
					<l>Lyányágon. S neheztelt, hogy nem hitte senki,</l>
					<l>... Lánchordtát, nagy uram, hát ne nevessen ki!”</l>
				</lg>
				<p>19</p>
				<lg>
					<l>Felelt Rozgonyi úr: „Mondasz, hé, valamit:</l>
					<l>Régóta vizsgálom képed vonásait:</l>
					<l>Szemed járásából mindjárt kiláttam azt,</l>
					<l>Hogy, ha nem vagy is úr, nem vagy bukó paraszt.</l>
					<l>Ki tudja? ki merne hitet mondani rá?</l>
					<l>Hol fel a talpával a kerék, hol alá;</l>
					<l>Bocskor a lábán ma sok régi nemesnek:</l>
					<l>Megjárod bizony, ha még királynak tesznek!”</l>
				</lg>
				<p>20</p>
				<lg>
					<l>Jót nevettek rajta mint valami tréfán;</l>
					<l>Mosolygós arcával távozott a szép lyány;</l>
					<l>Csuta György pedig szólt (már csak igy nevezem):</l>
					<l>„Hm! királynak? engem? nehezen, nehezen...</l>
					<l>De, négy szem közt mondva, bizony a mostani</l>
					<l>Királyra is tudnánk sok hibát mondani -”</l>
					<l>„Mit!” kiált Rozgonyi: „öcsém uram, hallja!...”</l>
					<l>S rácsapott öklével a kemény asztalra.</l>
				</lg>
				<p>21</p>
				<lg>
					<l>Nevetett a király: „No, no, édes uram...</l>
					<l>Hanem, szó ami szó, gyönyörű lyánya van:</l>
					<l>Milyen a járása, termete, milliom!</l>
					<l>Csak úgy libeg-lobog, mint egy szál liliom.”</l>
					<l>Ránézett a gazda, úgy kételkedőleg,</l>
					<l>Hogy minek gondolja: tán leánynézőnek?</l>
					<l>Miután a szemét az nem sütötte le,</l>
					<l>Sohajtván egy nagyot, ily szókkal felele:</l>
				</lg>
				<p>22</p>
				<lg>
					<l>„Haj!” elkezdi „mondjam? ne mondjam? mi haszna:</l>
					<l>Minden embernek van baja meg panassza,</l>
					<l>S én az én bajomat meg nem gyógyíthatom:</l>
					<l>Nekem ez az egy lyány örömem, bánatom.</l>
					<l>Örömem szépsége, örömem jósága,</l>
					<l>Ő lelkemnek lelke, szemem szép világa,</l>
					<l>Házam drága kincse, kertem gyöngyvirága:</l>
					<l>De mégis hiába: hej! mégis hiába.”</l>
				</lg>
				<p>23</p>
				<lg>
					<l>Itt megálla kissé, szemeit törölvén.</l>
					<l>„Rajtam ugyan bételt: új király, új törvény:</l>
					<l>Most fiágra szóló apárul-maradtat,</l>
					<l>Kinek fia nincsen, lyányára nem hagyhat.</l>
					<l>Ez az én keservem, ez az én bánatom.</l>
					<l>Renyhe fog civódni sok szép birtokomon,</l>
					<l>Idegen rokonság, kinek életemben</l>
					<l>Egy pohár borát, egy jó szavát nem vettem.”</l>
				</lg>
				<p>24</p>
				<lg>
					<l>Neki szomorodott rajta egy kicsínyég,</l>
					<l>Szomorúbb is volna, hogyha rá nem innék</l>
					<l>És ha nem biztatná akivel beszélget,</l>
					<l>Jó tanácsot adván és jó reménységet.</l>
					<l>De Lajos elkezdi, gondolkozás után:</l>
					<l>„Volt-e már e végett, nagy jó uram, Budán?”</l>
					<l>Fejét rázta, hogy nem; igazán nem is volt,</l>
					<l>Azt se tudta, hogy mért kérdi Lajos e szót.</l>
				</lg>
				<p>25</p>
				<lg>
					<l>Hogy pedig a király min gondolkozott el,</l>
					<l>S mire céloz ilyen kérdő felelettel,</l>
					<l>Megmondom: azalatt esze Budán jára,</l>
					<l>Hű emlékezetben derék Toldijára.</l>
					<l>Mint arany vetéllő, gondolatja jött, ment,</l>
					<l>Toldiról meg vissza Piroskára röppent,</l>
					<l>Őket arany szállal szőtte, fonta össze,</l>
					<l>S a lelke mosolygott: milyen egy pár lessz e!</l>
				</lg>
				<p>26</p>
				<lg>
					<l>„No hát”, monda ismét, „fogadja tanácsom,</l>
					<l>Menjen a királyhoz, kérje meg alásson:</l>
					<l>Uram fejedelmem, én ez meg ez vagyok,</l>
					<l>Felségedhez ebben meg ebben fáradok,</l>
					<l>Nevezet szerint, hogy van nekem egy lyányom.</l>
					<l>De fiam nincs, kire a birtokom szálljon:</l>
					<l>Tegye azt felséged mintha fiú volna,</l>
					<l>Írja örökségem kedves leányomra.</l>
				</lg>
				<p>27</p>
				<lg>
					<l>„De mivel a király még fiatal szintén,</l>
					<l>(Nem hiszem idősebb egy nappal is, mint én)</l>
					<l>Torna-bajvivásnak, hallom, kedvelője:</l>
					<l>Mondok egy okos szót: kettő lesz belőle:</l>
					<l>Kérőjét nagy uram ne csak ingyen kérje:</l>
					<l>Harci játékot tart (módja van) igérje,</l>
					<l>És hogy szép Piroskát a győzőnek adja:</l>
					<l>Így aztán, remélem, lesz is foganatja.”</l>
				</lg>
				<p>28</p>
				<lg>
					<l>Megörült a gazda: „Héj, be áldott szó ez!</l>
					<l>Hogy ne tenném meg, ha tudnám, hogy való lesz!</l>
					<l>Beh nem válogatnék gazdag vőlegénybe’:</l>
					<l>Lenne itt elég, mit apritni a téjbe.</l>
					<l>Öcsém, öcsém: akkor én csak embert néznék,</l>
					<l>Nem kéne egyéb, mint személyes vitézség:</l>
					<l>Ki mindet legyőzné vitézi játékon,</l>
					<l>Annak adnám díjul kedves ajándékom.”</l>
				</lg>
				<p>29</p>
				<lg>
					<l>Ragyogott a szeme, az orcája égett,</l>
					<l>Mintha így biztatta volna a vendéget:</l>
					<l>„No fiú, ha tetszik a Rozgonyi lyánya,</l>
					<l>Állj elő, mutasd meg, hogy te sem vagy gyáva.”</l>
					<l>Pedig annak más volt, lám mondom, eszében,</l>
					<l>Tündökölt már szíve boldog szerelmében:</l>
					<l>De mint földön a nap tükröz új napokat,</l>
					<l>Úgy ohajt a boldog látni boldogokat.</l>
				</lg>
				<p>30</p>
				<lg>
					<l>Még egy jó darabig fenn beszéltek erről,</l>
					<l>Azután egyébről, azután mindenről,</l>
					<l>Azután késő lett, a király is bágyadt</l>
					<l>S megveté Piroska a drágaszép ágyat.</l>
					<l>Apjának, magának ott az első házban,</l>
					<l>Vendégnek külön, a benyiló szobában:</l>
					<l>Cifrát, mennyezetest, négy oszlopon állót,</l>
					<l>Kétfelé hajtván a selyem szunyoghálót.</l>
				</lg>
				<p>31</p>
				<lg>
					<l>Mielőtt azonban a dagadó párnák</l>
					<l>A király szemeit nyugalomra zárnák,</l>
					<l>Mielőtt az ágyba fekünnék, mely tiszta</l>
					<l>Színével, szagával édesdeden hívta:</l>
					<l>Pergamen levelet vőn ki tarsolyábul,</l>
					<l>Megirá, pecsétet is nyomott rá hátul,</l>
					<l>Kis gyürű pecsétet egy darab viaszra,</l>
					<l>De azért csak annyi volt annak a haszna.</l>
				</lg>
				<p>32</p>
				<lg>
					<l>Mert midőn a király hajnal hasadtával</l>
					<l>Fölkele, hogy számot vessen a gazdával,</l>
					<l>(Nehéz számadás volt, nehezen lett vége:</l>
					<l>Telhetetlen volt a gazda szívessége);</l>
					<l>Mikor elbucsúzott, kétszer, háromszor is,</l>
					<l>És utána néztek, míg elűlt a por is:</l>
					<l>Vánkos alatt a lyány ezt az írást lelvén</l>
					<l>Olvasá, de a szó fennakadt a nyelvén:</l>
				</lg>
				<p>33</p>
				<lg>
					<l>„Rozgonyi Piroska, Rozgonyi Pál lyánya,</l>
					<l>Fiú gyanánt lészen apja vagyonába’ -</l>
					<l>Egyetlen örökös, ura mindenének,</l>
					<l>Dísze, fenntartója a Rozgonyi névnek.</l>
					<l>Harci játékot tart piros pünkösd napján,</l>
					<l>S ki legbajnokabb lesz; azé legyen a lyány,</l>
					<l>Mert ezt így helyesnek, jónak így találja</l>
					<l>LAJOS, Magyarország mostani királya.”</l>
				</lg>
				<p>34</p>
				<lg>
					<l>„Ki legbajnokabb lesz!” - Hogy e szóhoz ére,</l>
					<l>Meghajnallott arcán szép Piroska vére:</l>
					<l>Szeget ütött a szó, nem mondom fejébe:</l>
					<l>Nyilalló örömmel szíve közepébe.</l>
					<l>Szűk lett neki a ház, alacsony padlása:</l>
					<l>Ki, ki a szabadra, hogy az eget lássa!</l>
					<l>Virágit a kertben locsolnia meg kell,</l>
					<l>Apja váltig mondja: harmatos a reggel.</l>
				</lg>
				<p>35</p>
				<lg>
					<l>Virágai mellett - mit neki virágok!</l>
					<l>Elsuhan, ellebben, le sem is néz rájok,</l>
					<l>Végig a nagy kerten, a gyümölcsös lankán,</l>
					<l>Le a Tisza partra cél nekűl bolyongván.</l>
					<l>Akkor vált meg a nap csókkal a mezőtül,</l>
					<l>Akkor ébredt a víz szerelme tüzétül;</l>
					<l>Közepette széles, fényes égnek, habnak,</l>
					<l>Látszott a nagy puszta keskeny zöld szalagnak.</l>
				</lg>
				<p>36</p>
				<lg>
					<l>Megállítá a lyányt vízi képe-mása;</l>
					<l>Tágult a szabadban szíve szorulása,</l>
					<l>Könny eredt szeméből, s a ragyogó cseppek</l>
					<l>Testvér harmat gyöngyök közzé elegyedtek.</l>
					<l>Nagy lélekzetet vőn, könnyűlt szíve azzal</l>
					<l>Tele szívta keblét fűszeres tavasszal;</l>
					<l>Gilice búgása hallatszott megette,</l>
					<l>S enyelgésit párja édesen nevette.</l>
				</lg>
				<p>37</p>
				<lg>
					<l>Hallgatván madárra, nézve tűnő habra,</l>
					<l>Mindcsak egyre gondolt: a legbajnokabbra.</l>
					<l>Egyszer látta Toldit, nagy vitézi tornán,</l>
					<l>Azóta felejti, hosszú idők sorján;</l>
					<l>Pillanatra látta, évekig feledte,</l>
					<l>De a sok felejtést mind hiába tette:</l>
					<l>Mert csak a reménynek egy sugára kellett,</l>
					<l>S az egyszer látott kép újra eleven lett.</l>
				</lg>
				<p>38</p>
				<lg>
					<l>Ott lebeg előtte, vízben, égen, napban,</l>
					<l>Bár mi tárgyra néz is: Toldi képe abban;</l>
					<l>Még szemét behunyva is foly az igézet,</l>
					<l>Mint ha ki valamit erősen megnézett.</l>
					<l>Oh, sziv édes álma, ha nem álom volnál!</l>
					<l>Perc, rövid muló perc, soha el nem múlnál!</l>
					<l>Rózsa mindig nyilnál, el sem is virulnál!</l>
					<l>Szerelem, szerelem, jaj, be áldott volnál!</l>
				</lg>
				<p>39</p>
				<lg>
					<l>De a legszebb rózsa mellett is van tüske:</l>
					<l>„Fog-e víni értem (gondolá) a büszke?</l>
					<l>Az, kiért a lányok hiába epednek?</l>
					<l>Az, kiért a lyányszív hiába reped meg?</l>
					<l>Minden szem kiséri, mint virág a napot,</l>
					<l>De ő a virág közt csak lovával tapod,</l>
					<l>Vagy, mint nap az égen a napraforgókkal,</l>
					<l>Egy csöppet se gondol szegény leányzókkal.”</l>
				</lg>
				<p>40</p>
				<lg>
					<l>Fölösleges volna hosszan elbeszélnem,</l>
					<l>Mennyit töprenkedtek azon a levélen,</l>
					<l>A levélen is, de hát még az iróján!</l>
					<l>S mennyi mindent gondolt a szép eladó lyány.</l>
					<l>A pünkösd azonban már nem vala távol,</l>
					<l>El-elmúlt egy-egy nap Isten jóvoltából;</l>
					<l>Nehezen is várták, készűltek is nagyon -</l>
					<l>Majd meglátjuk, de most egykicsit elhagyom.</l>
				</lg>
				<p>Második ének</p>
				<p>,Jeles öklelések akkor ott levének.’</p>
				<p>Ilosvai</p>
				<p>1</p>
				<lg>
					<l>Futott a sebes hir, elfutott íziben,</l>
					<l>Mi akar most lenni odalent Kesziben:</l>
					<l>Fényes hadijáték, melynek neve: torna;</l>
					<l>Forr oda a népség, mert hogy is ne forrna.</l>
					<l>Mindjár’ zajosabb lett az öreg sas-fészek;</l>
					<l>ünnep szombatjára gyűlnek a vitézek</l>
					<l>Víni a szép lyányért, vagy dús birtokáért,</l>
					<l>Vagy csak időtöltés, mulatság okáért.</l>
				</lg>
				<p>2</p>
				<lg>
					<l>Toldi pedig mondom, Budán lévén lakos,</l>
					<l>Király udvarában vala mindennapos.</l>
					<l>Sokszor is felhozta tréfa közt a király:</l>
					<l>„No, fiam Miklós, hát? hogy lesz Rozgonyinál?</l>
					<l>Gazdag a lyány, szép is, nem hiábavaló:</l>
					<l>Épen hozzád illő, épen neked való -”</l>
					<l>Fejét rázta Miklós, mintha talán a szót</l>
					<l>Ki akarná rázni a füléből - s nem szólt.</l>
				</lg>
				<p>3</p>
				<lg>
					<l>De mikor pajtási az előszobában</l>
					<l>Faggatják, nem igen válogat szavában:</l>
					<l>„Eh mit! nekem asszony? és kölönc egy falka?</l>
					<l>Hogy utánam ríjon, mint az ajtó sarka,</l>
					<l>Mindig valahányszor az ajtót behúzom?</l>
					<l>Mindig, valahányszor a lábam kihúzom?...</l>
					<l>Eh! megleszek így is; ha ma itt, holnap ott</l>
					<l>Kedvesebb nekem a nőtelen állapot.”</l>
				</lg>
				<p>4</p>
				<lg>
					<l>Ezt dörmögte Miklós, ez az ő nótája,</l>
					<l>Ha nagyon zaklatják, hitet is mond rája.</l>
					<l>Özvegy édes anyja pedig mennyit kérte!</l>
					<l>Csuda, hogy ez egyet meg nem teszi érte.</l>
					<l>„Fiam, édes fiam, mért nem házasodol?</l>
					<l>Elkapott a világ: hidd meg, elkárhozol!”</l>
					<l>Így inté az anyja százszor is azelőtt:</l>
					<l>De csak hallgatással vőn a bajnok erőt.</l>
				</lg>
				<p>5</p>
				<lg>
					<l>Egyszer ugyan közel járt már (így mesélik)</l>
					<l>A házasodáshoz, benne is volt félig;</l>
					<l>Megszerette a lyányt, nyomba’ meg is kérte,</l>
					<l>Azt hivé, a lelkét odaadná érte;</l>
					<l>Már az esküvőre nem hiányzott semmi,</l>
					<l>Csak szép nagy szakállát kelle még levenni,</l>
					<l>(Úgy szokták a nősök): Toldi le nem vágta:</l>
					<l>Megmaradt a szakáll, s elmaradt a mátka. -</l>
				</lg>
				<p>6</p>
				<lg>
					<l>Nos, hogy elközelge piros pünkösd napja,</l>
					<l>Gondját a király is leveté egy napra.</l>
					<l>Hiszen olykor-olykor tán az is pihenhet,</l>
					<l>Ki maga vesződik milliomok helyett.</l>
					<l>Testőrző hadából kiszemel nehányat,</l>
					<l>Toldi szabadkoznék, de nincsen bocsánat,</l>
					<l>„Ugy se’ ví a lyányért” - mindegy, nincs kegyelem,</l>
					<l>Monda Lajos király: „el fogsz jőni velem!”</l>
				</lg>
				<p>7</p>
				<lg>
					<l>Lóra ül még egyszer s Keszibe lemégyen</l>
					<l>Az öreg nemeshez: gondolá nem szégyen;</l>
					<l>Mert a népe kedvét úgy szerette nézni,</l>
					<l>Mint az apa játszó gyermekeit nézi,</l>
					<l>Addig-addig nézi, hogy közéjük vegyűl,</l>
					<l>De azér’ kilátszik az apróság közül:</l>
					<l>Úgy tett Lajos épen: játszott is, ivott is:</l>
					<l>De azér’ nagyobb volt - király volt ő ott is.</l>
				</lg>
				<p>8</p>
				<lg>
					<l>Rozgonyi lakása nem valami fényes,</l>
					<l>De akkor-időben nem is volt szegényes,</l>
					<l>Nem gyalázta vályog erős téglafalát,</l>
					<l>Sok henye kőtámasz terhelte oldalát;</l>
					<l>De bizony szűk lett az ilyes alkalomra.</l>
					<l>Néhány szoba van csak: a többije kamra,</l>
					<l>Gabonás, szalonnás, pince, raktár, magtár:</l>
					<l>A nagyhasú háznak minden része csak tár.</l>
				</lg>
				<p>9</p>
				<lg>
					<l>De a szíves gazda tudta módját-sorját,</l>
					<l>Hogy a becsűleti ne szenvedjen csorbát,</l>
					<l>S azt ne mondja a ház minden érkezőnek:</l>
					<l>„Kivűl tágasabb lesz” - ha vendégi jőnek.</l>
					<l>Cifra sok nagy sátort veretett a gyöpre,</l>
					<l>Szőnyeggel bevonva, deszkára, cölöpre;</l>
					<l>Telt is a költsége, hogy nem is sajnálta:</l>
					<l>Érdemes vendégit kész tanyára várta.</l>
				</lg>
				<p>10</p>
				<lg>
					<l>Itt fogadá mostan királyi vendégét,</l>
					<l>Legszebb sátorába hivta ő felségét,</l>
					<l>Alig leli helyét, szolgálja, köszönti -</l>
					<l>Csakhogy a lelkét már elébe nem önti.</l>
					<l>De Lajos így szóla: „Sem étel, sem ital</l>
					<l>Nincs helyén, barátim; hagyján a viadal!</l>
					<l>Mig Isten házába nem megyünk mindnyájon,</l>
					<l>Hogy az Úr Szent Lelke ma reánk is szálljon.”</l>
				</lg>
				<p>11</p>
				<lg>
					<l>Ily szép szavak után maga mindjárt kele</l>
					<l>És megindult gyalog; az urak is vele:</l>
					<l>Urak, asszonyságok, deli szűzek sorral,</l>
					<l>Gyöngyös pártáikon lebegő fátyollal.</l>
					<l>Sokan beszorúltak, amennyin befértek,</l>
					<l>De bizony kívül is maradt ám temérdek:</l>
					<l>Templom helyett a menny kéklő boltozatja</l>
					<l>Buzgó éneklésök messzi hangoztatja.</l>
				</lg>
				<p>12</p>
				<lg>
					<l>Vége szakadván az isten-tiszteletnek,</l>
					<l>Hamar a játékot kezdeni sietnek.</l>
					<l>Falatoz az éhes; a levente készül,</l>
					<l>Aki szép lyányt óhajt diadalmi részül.</l>
					<l>Zeng a zene-szerszám: tárogató jajgat,</l>
					<l>Fütyölő sípokhoz nagy tülök kurjongat,</l>
					<l>Ropog az apró dob, a tábori böffen,</l>
					<l>Mint a bölömbikák egy nádasba’ többen.</l>
				</lg>
				<p>13</p>
				<lg>
					<l>Nyerít a harci mén, alig leli helyét,</l>
					<l>Előre szegzi mind hegyes dárda-fülét;</l>
					<l>Nyihog, kapál, rúg, vág Toldi paripája,</l>
					<l>(Ha most el nem szakad, jó erős a pányva).</l>
					<l>Maga Miklós jár-kel, bosszankodva szörnyen:</l>
					<l>Minek is jött ide? azért, hogy pihenjen?</l>
					<l>Hogy leüljön félre, valami ebzugba?</l>
					<l>S onnan bámészkodjék, keze összedugva?</l>
				</lg>
				<p>14</p>
				<lg>
					<l>Kérdezi Tar Lőrinc, sátori pajtása,</l>
					<l>(Tizenegy nemesnek, Toldi alatt, társa):</l>
					<l>„Mi bajod, levente, hogy oly nagyokat lépsz?”</l>
					<l>„Semmi, felelt Miklós, bolondság az egész.</l>
					<l>Azt gondoltam: hátha megcserélnék veled,</l>
					<l>Fölvenném sisakod, páncélod, fegyvered?...</l>
					<l>Termetünk hasonló, mind lovon mind gyalog.”</l>
					<l>„Úgy de, monda Lőrinc, az én kezem balog.”</l>
				</lg>
				<p>15</p>
				<lg>
					<l>Felel arra Miklós: „No, azt vettem észre!</l>
					<l>Én se’ vívok jobbra, hanem csak bal kézre;</l>
					<l>Bizd rám. Azalatt te bújj el, és légy veszteg.”</l>
					<l>Rá is bizta Lőrinc; ebbe’ megegyeztek. -</l>
					<l>Odakinn azonban nyüzsög a tenger nép,</l>
					<l>Víni a leányért számos ifju fellép:</l>
					<l>Butkai, Lorántfi, Kompolti, Pohárnok</l>
					<l>S többen, a sorompó gémje előtt várnak.</l>
				</lg>
				<p>16</p>
				<lg>
					<l>Képzeljen valaki, mintha álmodná, most</l>
					<l>Tarka sátorokból egy tündéri várost:</l>
					<l>Fövenytől aranyló piacot középen,</l>
					<l>Festett új korláttal bekerítve szépen;</l>
					<l>Körül, a sok színben, szűzek, asszonyságok,</l>
					<l>Mint ablak közt nyíló szebbnél-szebb virágok.</l>
					<l>Hej! a fiatalság föl-fölnéz e tájra,</l>
					<l>Mint piros almáért gyermek a nagy fára.</l>
				</lg>
				<p>17</p>
				<lg>
					<l>Majd az igazlátók, a sorompó felett,</l>
					<l>Egy magasabb polcon foglalának helyet;</l>
					<l>Fölnyitá a gémfát a tanult bajmester,</l>
					<l>Futkos ide-oda, látszik hogy nem restell,</l>
					<l>Régi szertartásból a fövenyet bottal</l>
					<l>Turkálja, ha nincs-e tőr vagy hurok ottan?</l>
					<l>Hirdeti, hogy nincsen, igazán megy a sor;</l>
					<l>Most kürtjébe fúvall és kiált háromszor:</l>
				</lg>
				<p>18</p>
				<lg>
					<l>„Vitézek, daliák, a sorompó nyitva!</l>
					<l>Nevezetes harci játék leszen itt ma,</l>
					<l>Királyi pecséttel, a szép Piroskáért,</l>
					<l>Rozgonyi uramnak kedves egy lyányáért.”</l>
					<l>Erre minden bajnok, ki magát jelenti,</l>
					<l>Zárt sisakkal, némán, a királyt köszönti,</l>
					<l>Néma főhajtással; míg a torna-birák</l>
					<l>Lobogója színét s címerét beirják.</l>
				</lg>
				<p>19</p>
				<lg>
					<l>Toldi a Tar Lőrinc színeiben áll ki,</l>
					<l>Zöld-fehér bágyadt szín, tudja ott akárki,</l>
					<l>Cimerén tarvarjút visel ősi vérte;</l>
					<l>Sokszor lekárogták cimborái érte.</l>
					<l>De most Toldi Miklós vette maga mellé,</l>
					<l>S Lőrincet azóta csúfolni ki merné!</l>
					<l>Tetszett a lovagnak, hogy amazt ne bántsák:</l>
					<l>Így fonódott köztük és ilyen barátság.</l>
				</lg>
				<p>20</p>
				<lg>
					<l>Nagy legény volt Lőrinc, vete nagy árnyékot,</l>
					<l>Társai csúfságból el is nevezték ott</l>
					<l>Majd „hüvöstartónak”, majd meg „lágymosónak.”</l>
					<l>Látszott minden csontja puha porcogónak.</l>
					<l>Ezért csak azon volt, hogy alázatoson</l>
					<l>Toldi kegyelmébe valahogy bejusson,</l>
					<l>S mellőle csaholjon a többire bátran,</l>
					<l>Mint kis eb, ha érzi, hogy ő nem gazdátlan.</l>
				</lg>
				<p>21</p>
				<lg>
					<l>Hogy törének láncsát a szép Piroskáér’?</l>
					<l>Mondja el: kik? hányan? aki jobban ráér;</l>
					<l>Énnekem ezúttal Toldira van gondom:</l>
					<l>Akivel ő megvítt, azokat elmondom,</l>
					<l>Butkai az első, Bátor Após vére;</l>
					<l>Mosolyog a Lőrinc varju címerére:</l>
					<l>Őneki sárkányfog van paizsán három</l>
					<l>S fark-harapó kígyó, fekete határon.</l>
				</lg>
				<p>22</p>
				<lg>
					<l>Toldi magát elsőbb teszi ügyetlennek,</l>
					<l>lova csetlik-botlik mikor összemennek.</l>
					<l>Bal keze a nagy fát tartani sem tudja,</l>
					<l>Mint valamely kútgém imbolyog a rúdja;</l>
					<l>Vágtat amaz, vágtat, megeresztve fékét,</l>
					<l>Toldinak erősen szegzi rúdja végét,</l>
					<l>Toldi meg a vállán egy különöst rándít.</l>
					<l>Nevetik Lőrincet, mint az igazándit.</l>
				</lg>
				<p>23</p>
				<lg>
					<l>Nincs írva, se festve párja lovagkönyvben,</l>
					<l>Ahogy ez ütést ő kikerűlte könnyen,</l>
					<l>Nehezét egyszersmind nagy emelő-fának</l>
					<l>Lába közé ejtve Butkai lovának:</l>
					<l>Iramatban a ló megállani nem tud,</l>
					<l>Míg szügyben nem éri a nagy esetlen rúd,</l>
					<l>Akkor olyat zökken rohanó terhével,</l>
					<l>Hogy urát tarkóján átalveti fővel.</l>
				</lg>
				<p>24</p>
				<lg>
					<l>Baj ugyan nem történt. „Szerencse, szerencse!”</l>
					<l>„Maga sem gondolta; hogy így leteremtse!”</l>
					<l>Van kacagás, van taps: „Rajta! ne félj, Lőrinc!”</l>
					<l>Húll a dicsőség rá, hogy no... uram őrizz!</l>
					<l>Nem is igen fél már, ül már feszesebben,</l>
					<l>Észre lehet venni: hogy’ nő a nyeregben,</l>
					<l>Derekát rátartja, egyengeti testét:</l>
					<l>Keveselli még ez, egy bajnok elestét.</l>
				</lg>
				<p>25</p>
				<lg>
					<l>„No no, Lőrinc!” - monda Kompolti Adorján.</l>
					<l>S kiválik a rendből, előre ugorván;</l>
					<l>Toldi nem oly hetykén mozdúl neki ellent:</l>
					<l>Látszik, elég bátor, de vigyáz amellett.</l>
					<l>Rúdját hóna alá feszesen foglalja,</l>
					<l>Markolva erősen rovatékát balja;</l>
					<l>Célt vele néz: pajzsán köldöke réz gombját;</l>
					<l>S futtat egyenlően, beszorítva combját.</l>
				</lg>
				<p>26</p>
				<lg>
					<l>Össze a két bajnok fele úton roppan,</l>
					<l>Megrendűl a mienk, ellenfele jobban,</l>
					<l>Toldi akaratból visszacsuklik ferdén,</l>
					<l>Kompolti akarva sem marad a nyergén.</l>
					<l>Szép viadal volt ez, senki se mondhatja,</l>
					<l>Helyesli a nézők mind kicsije, nagyja;</l>
					<l>Csendes ugyan, csendes; de hibától mentes:</l>
					<l>Még az irigység is megvallja, hogy „rendes”.</l>
				</lg>
				<p>27</p>
				<lg>
					<l>De rá nagyot űhmget Lóránt fia Lóránt:</l>
					<l>Nem hagyja, fogadja, a szép eladó lányt;</l>
					<l>Fölveti, megkapja háromöles rúdját:</l>
					<l>No hiszen most, Lőrinc, no ‘iszen most mindjárt?</l>
					<l>Vissza, szegény, száját tekeré a lónak;</l>
					<l>Hátra, nevetés közt, kullog az ajtónak;</l>
					<l>De megáll, megfordul; magát neki szánja:</l>
					<l>S dacolva, dorongját ő is ugyan hányja.</l>
				</lg>
				<p>28</p>
				<lg>
					<l>Ott, idejét várván hangzó jeladásnak,</l>
					<l>Tüzeli a két hős boszuját egymásnak;</l>
					<l>Lorántfi nagyokat emelint a rúdján,</l>
					<l>Hetvenkedik Lőrinc, kip-kap hebehurgyán,</l>
					<l>Ugratja, zavarja szegény paripáját,</l>
					<l>Ide-oda rántja, tekergeti száját,</l>
					<l>Nem annyira mégis, hogy urát levesse,</l>
					<l>Csak, hogy fura mérgét a nép kinevesse.</l>
				</lg>
				<p>29</p>
				<lg>
					<l>Mint az, ki haragját ültette nyakára,</l>
					<l>Lódul sete Lőrinc új viadalára,</l>
					<l>Se látva se hallva, az utolsó percig,</l>
					<l>Mikor egymás pajzsát szinte bizony pedzik.</l>
					<l>Akkor a szálfának oly erőt ád jobbja,</l>
					<l>Hogy messze Lorántfit a fövenyre dobja;</l>
					<l>Föl se tudott kelni, paizson vitték el;</l>
					<l>Gyászolta sokáig ezt az esést, kékkel.</l>
				</lg>
				<p>30</p>
				<lg>
					<l>Lám, könnyen akárki rájöhetett volna,</l>
					<l>Micsoda nagy sast rejt eme varju tolla:</l>
					<l>De ha talán rájött valaki, sem mondta:</l>
					<l>Támada ellenben hiu mende-monda.</l>
					<l>Rege szállott, régi, néminemű Tarról,</l>
					<l>Ki pokolt megjárta; ének vala arról;</l>
					<l>Neve Lőrinc szintén; most, e csudát látván:</l>
					<l>„Ez az! ez az!” mondják: „belebújt a sátán.”</l>
				</lg>
				<p>31</p>
				<lg>
					<l>Arra nem egy páncél babonától döbben,</l>
					<l>Keresztet a hősök hánynak vala többen;</l>
					<l>Suhan a szó súgva: elhiszi sok bátor;</l>
					<l>Vagy azért nem próbál, nem hiszi ámbátor.</l>
					<l>Királynak azonban messze poros útra</l>
					<l>Fénylő szeme vígyáz már jó darab olta:</l>
					<l>Lovas csapat onnan közelít, s a játszó</l>
					<l>Szellőbe’ köszönget a királyi zászló.</l>
				</lg>
				<p>32</p>
				<lg>
					<l>Hasztalan int Toldi, hogy viadalt kíván;</l>
					<l>Hasztalan a hirnök, új lovagot híván:</l>
					<l>Egy kopja se’ rendűl, lobogó sem lendűl:</l>
					<l>Soha sincs - úgy vélik - e dolog istentűl:</l>
					<l>Toldi ugyan ráér, büszke lován léptet,</l>
					<l>Nézdeli nézőit, a hajadon népet:</l>
					<l>Mintha kertben volna, mind virág közt járna:</l>
					<l>Páncélos dereka nem hajlik utána!</l>
				</lg>
				<p>33</p>
				<lg>
					<l>Ezalatt Piroska, rózsaszín sátorban,</l>
					<l>Az érte vivókat nézi vala sorban,</l>
					<l>Szemesen fürkészte, köztük van-e Toldi?</l>
					<l>Szíve szorúlt amint elesett Kompolti.</l>
					<l>De midőn jobb kézzel bajnoka egy percig</l>
					<l>Odakap rúdjához: neki megösmerszik:</l>
					<l>Bizonyos! bizonyos! - visszalöké fátylát -</l>
					<l>Oh, a vak szerelem mindeneken átlát.</l>
				</lg>
				<p>34</p>
				<lg>
					<l>Toldi, először most - de csak amúgy fennyen -</l>
					<l>Odaveti szemét: el se’ vevé könnyen!</l>
					<l>S mint ha belől a szív szűl szapora vádat,</l>
					<l>Maga sem tudván mért? lelke reátámadt.</l>
					<l>Lovagi sisakja lobbot vet az arcán,</l>
					<l>Úgy pirul a bajnok mai tolvaj harcán;</l>
					<l>Áll, mint ki sötétben tapogatja célját -</l>
					<l>Nagy hosszu sohajtás emeli páncélját.</l>
				</lg>
				<p>35</p>
				<lg>
					<l>A csapat eközben lám már odaére,</l>
					<l>Odarúgtat Lőkös, fiatal vezére,</l>
					<l>Porosan, izzadtan, le se’ szállt a lórul;</l>
					<l>Rosszat susog a nép eme hírmondórul.</l>
					<l>Maga elé mindjár’ intette királya,</l>
					<l>Bársony könyöklőjén lehajolt hozzája,</l>
					<l>Szólt valamit lassan, mire Lajos képét</l>
					<l>Láng csapta, felugrott, s kirugá a székét.</l>
				</lg>
				<p>36</p>
				<lg>
					<l>Pihenőt egyszersmind parancsola, légyen,</l>
					<l>S visszavonúl, benső sátra alá mégyen,</l>
					<l>Kövesse, mutatván Lőkös Bertalannak;</l>
					<l>Mind az urak s a nép zavarodva vannak.</l>
					<l>Mindjár’ a sokaság habzó öve tágult,</l>
					<l>Egy-egy lovag is már tanyahelyre száguld,</l>
					<l>Ki magát üdítni, ki szegény állatját;</l>
					<l>Szorítani szijját, igazítni csatját.</l>
				</lg>
				<p>37</p>
				<lg>
					<l>Toldi tolongásban hamar útat veszte,</l>
					<l>S megeredt felvágva, kantárt megeresztve;</l>
					<l>Falu mögé fordúl, fűzes Tisza partján,</l>
					<l>Dagadó habjával délnek alá tartván.</l>
					<l>Mit tudja, hová fut? hova jut, mit bánja?...</l>
					<l>A semmit, a semmit keresi, kívánja,</l>
					<l>Hol szem nem találná, hol nem lakik ember,</l>
					<l>Föld ahol elnyelné, s folyamot a tenger!</l>
				</lg>
				<p>38</p>
				<lg>
					<l>De megáll, megfordúl egynehány dűlőre,</l>
					<l>Vissza nem oly gyorsan futa mint előre;</l>
					<l>Sátrok háta mögé kanyarul, s az ólak</l>
					<l>Mentiben egy csatlóst odaint a lónak.</l>
					<l>Maga leszáll, bémegy tanya-őrző Tarhoz,</l>
					<l>Ki ugyancsak izzadt e nagy viadalhoz:</l>
					<l>Bár más törte magát odakünn miatta,</l>
					<l>Jobban beleizzadt ő, az istenadta.</l>
				</lg>
				<p>39</p>
				<lg>
					<l>Szó nélkül a bajnok s köszönetlen rányit,</l>
					<l>Lehányja magáról nehezebb gúnyáit,</l>
					<l>Páncélt, sisakot mit. Azután ledőle,</l>
					<l>Arccal vágva magát agyaras vadbőrre.</l>
					<l>Társa nagyot nézett, s fanyalogva kezdi</l>
					<l>A cepe-cupáját földrül összeszedni:</l>
					<l>Nem tudva, ha merje már venni magára?</l>
					<l>Vagy Toldi parancsát türelemmel várja?</l>
				</lg>
				<p>40</p>
				<lg>
					<l>Lőrinc a lovagot jó ideig leste;</l>
					<l>Megrázkodik olykor zokogó nagy teste,</l>
					<l>Vissza egy-egy nyögést csak nehezen tarta,</l>
					<l>Füleit a vadnak csikorogva marta.</l>
					<l>Végre felűlt aztán, odaűlt a vadkan</l>
					<l>Bőrire, s megszólalt, de nyugodtan, halkan,</l>
					<l>Csak szava-dörgése mélyebb, mint a rendes,</l>
					<l>Egyéb viselete nem haragos, csendes.</l>
				</lg>
				<p>41</p>
				<lg>
					<l>Elkezdi: „No Lőrinc! van szép feleséged,</l>
					<l>De becsüld meg osztán, javasolom néked.</l>
					<l>Tudom, a két szemed drága, fiam Lőrinc:</l>
					<l>De az asszonyt, mondom, jobban ápold, őrizd.</l>
					<l>Nem tudtam előre... te pedig ráhagytad;</l>
					<l>Lovagi páncélom’ szenny érte miattad;</l>
					<l>Oda bújtam, hol csak búva lehet járnom -</l>
					<l>Becsűld meg az asszonyt, még egyszer ajánlom.”</l>
				</lg>
				<p>42</p>
				<lg>
					<l>Fogadá is Lőrinc neki mennyre-földre,</l>
					<l>Mialatt nagy-sebten hadi ruhát ölte;</l>
					<l>Szeplős veres arcán ravasz öröm játszék,</l>
					<l>S ment a diadalra, hogy ő ne hibázzék. -</l>
					<l>Hanem én meg Lőköst odabenn feledtem;</l>
					<l>Hadd lássuk, urával mire végzik ketten:</l>
					<l>Követ vala: most jő egyenest Prágából,</l>
					<l>Csúfos üzenettel cseh király császártól.</l>
				</lg>
				<p>43</p>
				<lg>
					<l>„Felségedet - úgymond - követem alásson.</l>
					<l>Ha nem illőt szólok, ne legyen bántásom;</l>
					<l>Örömest elnyelném, noha méreg volna:</l>
					<l>De elő kell adnom, nem tehetek róla.</l>
					<l>Mentünk uram - érve Prága jeles várát,</l>
					<l>Üdvözleni Károlyt, csehek új császárát,</l>
					<l>Szomszédi köszöntést királyi nevedben,</l>
					<l>Béke-barátságot vívén üzenetben.</l>
				</lg>
				<p>44</p>
				<lg>
					<l>„Sok, sok idő múlva magához eresztett,</l>
					<l>Énvelem elsőbb is kötelődzni kezdett,</l>
					<l>Dölyfösen és fitymán: »Hát te gyerek!« monda,</l>
					<l>(Követem, a szót nem Felségednek mondva.)</l>
					<l>»Magad is gyermek vagy, az urad is gyermek,</l>
					<l>Becsületet sem tud tenni az embernek;</l>
					<l>Nem akar magánál ismerni különbet?...</l>
					<l>Hozzám ilyen úrfit ne bocsásson többet.</l>
				</lg>
				<p>45</p>
				<lg>
					<l>„»Azt izenem néki, s annak az... anyjának,«</l>
					<l>- Odamondott egy szót, (megsúgta urának) -</l>
					<l>»Eressze fiát már szoknya-szalagjárul,</l>
					<l>Hadd tegye a tisztjét, ami reá hárul:</l>
					<l>Maga személyében idejőjön hozzám.</l>
					<l>Jó Magyarországnak adaját meghozván;</l>
					<l>Tizenegy királyok, hódolt fejedelmek;</l>
					<l>Idegyülnek hozzám: ő is jelenjen meg.«”</l>
				</lg>
				<p>46</p>
				<lg>
					<l>Gúzsba szorúlt egy in erre Lajos szívén,</l>
					<l>Zúgó füleinek most is alig hívén.</l>
					<l>Még, amit adórul becstelenűl monda,</l>
					<l>(Majd megfizet úgyis!) nem annyira nyomta;</l>
					<l>De, hogy édesanyját említeni merte,</l>
					<l>Attól keserűvé facsarodott lelke;</l>
					<l>„Részeg csap!” sziszegé foga közt, és hármat</l>
					<l>Lépdelve siette végig a nagy sátrat.</l>
				</lg>
				<p>47</p>
				<lg>
					<l>De megállott mindjárt, csillapodván vére;</l>
					<l>Derüle méltóság a viseletére:</l>
					<l>„Jól van, uram Lőkös; teljesítjük tisztünk;</l>
					<l>Maradjon ez a szó egy ideig köztünk.”</l>
					<l>Azzal pihenésre küldötte követjét.</l>
					<l>S izené, hogy ottkünn a viadalt kezdjék;</l>
					<l>Maga is nyugodtan megjelenék helyén;</l>
					<l>Senkise’ gondolná, mi evődik beljén.</l>
				</lg>
				<p>48</p>
				<lg>
					<l>Volt még azután is viadal akárhány,</l>
					<l>Győzelem és bukti, nagy ütlegek árán;</l>
					<l>De, mivel a hármat egyik sem üté meg:</l>
					<l>Elhagyom; úgy is már hosszu ez az ének.</l>
					<l>Most a diadalra, a díj-adalomra</l>
					<l>Mind a vitéz ifjak begyülének sorra;</l>
					<l>Hímes övet, boglárt, azok is mind nyernek,</l>
					<l>Kik az első díjra gondolni se mernek.</l>
				</lg>
				<p>49</p>
				<lg>
					<l>Nem jött ide, nézni, se leány sem asszony,</l>
					<l>Hogy a leventéknek valamit ne hozzon;</l>
					<l>Gyöngyös arany munkát, ön szép keze mívét;</l>
					<l>S nyerte akárhányszor a dalia szívét.</l>
					<l>Oh te, ki vagy lengébb, gyengébb tavi nádnál,</l>
					<l>Csöppel sem erősebb Éva köz-anyádnál,</l>
					<l>Oh asszonyi nem te - becsület e nemnek! -</l>
					<l>Koszorúd mindég volt férfias érdemnek.</l>
				</lg>
				<p>50</p>
				<lg>
					<l>Piroska, szegény, ült sok más hajadonnal,</l>
					<l>Bajnoka érkeztét várván bizalommal;</l>
					<l>Egyszer üget Lőrinc: az a tulajdon ló;</l>
					<l>Ugyanaz a fegyver; mindenbe’ hasonló;</l>
					<l>De csak egy pillantás, a szerelemé kell:</l>
					<l>Jaj neki! a szíve ketté hasad ékkel;</l>
					<l>Sikolt nagyot egyet, valamint a héja,</l>
					<l>S öszveroskad szegény, lerogy elalélva.</l>
				</lg>
				<p>51</p>
				<lg>
					<l>Fellocsolák, fűzék társai legottan,</l>
					<l>- Nem csoda, suttogták, ilyen állapotban</l>
					<l>Megkötni az éltét egy idegen társsal:</l>
					<l>Így jár bizony a nő a nagyravágyással.</l>
					<l>Szíve baját egy sem tudja Piroskának;</l>
					<l>Panasza most sincsen halovány ajkának:</l>
					<l>Édes ölő bűnét kebelébe zárván,</l>
					<l>Megy az áldozatra - néma, kötött bárány.</l>
				</lg>
				<p>52</p>
				<lg>
					<l>Egy szóba kerűlne: világos azonnal;</l>
					<l>Tanú is akadna mellette bizonnyal</l>
					<l>Ki felállna mindjárt, ki a csalást sejti:</l>
					<l>Hanem ő azt a szót soha ki nem ejti.</l>
					<l>Nem is úgy dajkálták, nem is úgy nevelték,</l>
					<l>Leányi szemérem leköti a nyelvét,</l>
					<l>Született szemérem, tanult kötelesség:</l>
					<l>Oh, a leány sorsa csupa kénytelenség!</l>
				</lg>
				<p>53</p>
				<lg>
					<l>De, ha erőt tudna is venni szemérmén,</l>
					<l>Nem lázad-e lelke mai szörnyü sérvén;</l>
					<l>Hiszen itt volt, megvítt; odadobá csúfra,</l>
					<l>Mint egy leszakított virágot az útra.</l>
					<l>Most ennyi gyalázat ember elé jusson?...</l>
					<l>Kocsi után ő, mely fel nem veszi, fusson?...</l>
					<l>Nem! bár a halálnál még iszonyúbb jönne.</l>
					<l>Záporeső módra megeredt a könnye.</l>
				</lg>
				<p>54</p>
				<lg>
					<l>A hirnök azonban csendesedőt fúvall,</l>
					<l>Hirdeti a győztest nagy erős fenszóval:</l>
					<l>Fehér-zöld lobogó álljon elé, mondja;</l>
					<l>Jön is; időt sem vár, hogy háromszor mondja.</l>
					<l>Meghajtja magát a felséges királynak,</l>
					<l>Meg az egész népnek s viadal-biráknak,</l>
					<l>Sisak-ellenzőjét felüté orcátlan,</l>
					<l>Egy lassu morajnak odanézve bátran.</l>
				</lg>
				<p>55</p>
				<lg>
					<l>De kiugrat Illés, az öregebb Kolta,</l>
					<l>(Élt a gyanúpörrel már kezdete olta):</l>
					<l>Odaugrat tűzzel Piroska elébe,</l>
					<l>Öccse Jakab, János követik mentébe’:</l>
					<l>„Ótalmára - kiált - az erőtlen nemnek,</l>
					<l>Keserű könnyéért ama két szép szemnek,</l>
					<l>Mely a menyasszony bús arcára legörgött:</l>
					<l>Megvívunk vele, bár maga voln’ az ördög!”</l>
				</lg>
				<p>56</p>
				<lg>
					<l>Megszeppene Lőrinc hallva eme szókat,</l>
					<l>Szaporább szeplővel arca leve hókadt,</l>
					<l>Ide-oda vizslat szeme, mint az ebnek,</l>
					<l>Ha sok erős kuvasz nekiesett egynek;</l>
					<l>De Piroska törlé könnyeit, és szóla -</l>
					<l>Gilice-nyögését erőlteti szóra:</l>
					<l>„Köszönöm, köszönöm. Nincs panaszom semmi,</l>
					<l>Akarok Tar Lőrinc felesége lenni.”</l>
				</lg>
				<p>57</p>
				<lg>
					<l>Így ebben ez elmúlt. Lőrinc legelébb is,</l>
					<l>Elnyerte jutalmát, el a kötelét is:</l>
					<l>A mátkai gyűrüt nevetlen ujjára;</l>
					<l>Örvend neki a hős: azt hiszi, jól jára.</l>
					<l>A többi jutalmat is eloszták rendre.</l>
					<l>Hajlott az öreg dél immár naplementre;</l>
					<l>Zöld leveles színben terítve sok asztal</l>
					<l>Meg vala, mind sávos gyönyörű damaszttal.</l>
				</lg>
				<p>58</p>
				<lg>
					<l>Ott Rozgonyi a nép elejét kinálja,</l>
					<l>Felyül, az asztalfőn, magyarok királya;</l>
					<l>Kinn ökröt az alrend örömére süttet,</l>
					<l>Csapon öreg hordók egri bora lüktet.</l>
					<l>Illett, hogy a jó kedv eleinte késsék,</l>
					<l>De hamar meghozza jó étel, egésség:</l>
					<l>Majd a tüzes bortól oly kedvre gyulának,</l>
					<l>Mintha nem is torját ülnék Piroskának.</l>
				</lg>
				<p>59</p>
				<lg>
					<l>Maga Lajos király nyájas vala, vídám,</l>
					<l>Minapi barátság poharát újítván;</l>
					<l>Tréfája Piroskát is készti mosolyra:</l>
					<l>Szerelmes-e még jó Csuta Györgybe? mondja.</l>
					<l>Komolyan szól aztán: „Semmise’ mult rajtam,</l>
					<l>De nem úgy ütött ki, ahogy én akartam;</l>
					<l>Mindegy! a szerencsét ez is érdemelte:</l>
					<l>Dicső Károly atyám apródja, neveltte.</l>
				</lg>
				<p>60</p>
				<lg>
					<l>„Uraim, koccantsunk örömére mának!...</l>
					<l>Izenetét hoztam felséges anyámnak,</l>
					<l>Látni Piroskát ő, hírébül, ohajtja,</l>
					<l>Lészen az árvának anyja helyett anyja;</l>
					<l>Udvara közzé, míg nap alatt lesz, kérte,</l>
					<l>Férjhez is ő adja, kegyesen ígérte;</l>
					<l>Azután is mindég marad édes lyánya;</l>
					<l>Éljen az ifjú pár! billikomot rája!”</l>
				</lg>
				<p>61</p>
				<lg>
					<l>Éljen! riad a szó egy tele sátorral;</l>
					<l>Rozgonyit is többen éltetik a borral,</l>
					<l>Ki az új tisztesség gőze miatt szédül</l>
					<l>S tündöklik apai büszke örömétül.</l>
					<l>Csak Toldi nem eszik, nem is iszik, hallgat;</l>
					<l>Volt kúnkapitánya hátul egy asztalnak.</l>
					<l>Messzirül az édes méreg-italt nyelte;</l>
					<l>Gyönyörű Piroskán odaveszett lelke.</l>
				</lg>
				<p>62</p>
				<lg>
					<l>Senki nem is látná az-nap ugyan kedvét,</l>
					<l>Meg se csippentené Eger áldott nedvét,</l>
					<l>Ha rögtön egy hírnek moraja nem szárnyal;</l>
					<l>Hogy háború készül cseh király császárral.</l>
					<l>Ki tudja? ki mondja? titok ez még eddig;</l>
					<l>Lőkös daliái, gondolom én, sejtik;</l>
					<l>Benne van a légben, a lemenő napban,</l>
					<l>Mely Prága felé most fetreng véres habban.</l>
				</lg>
				<p>63</p>
				<lg>
					<l>Míg ugyan a király ott vala s a hölgyek,</l>
					<l>Szótlan ivott Miklós, mint röge a földnek;</l>
					<l>De azok elmenvén, felpattana: haj rá!</l>
					<l>S a nagy ezüst kannát fenékig felhajtá.</l>
					<l>Cselekszik is aztán olyan ivást, táncot</l>
					<l>Reggelig, amilyent a világ nem látott.</l>
					<l>Padokat rombolva, cölöpöt felszedve -</l>
					<l>Maga egy háború Toldi veszett kedve.</l>
				</lg>
				<p>Harmadik ének</p>
				<p>,Nagy parancsolatja cseh király császárnak;</p>
				<p>Adaját kívánja jó Magyarországnak,</p>
				<p>És személét látni ifjú Lajos királynak.’</p>
				<p>Ilosvai</p>
				<p>1</p>
				<lg>
					<l>Másnap idejében oszladoz’ a vendég,</l>
					<l>Paripát nyergelnek fiatal leventék,</l>
					<l>Kocsi hintón, orsós, födeles szekéren</l>
					<l>Kiki módja, rangja, tiszti szerént mégyen.</l>
					<l>Rozgonyi hajnaltól sürög elé s hátra,</l>
					<l>Elreked, elfárad, a hálálkodásba,</l>
					<l>Utravalót minden kocsihoz rendén ád:</l>
					<l>Eledelt embernek, lónak puha szénát.</l>
				</lg>
				<p>2</p>
				<lg>
					<l>Lajos is felkelt a rövid álmu nappal;</l>
					<l>Mely csak alig szunnyadt, megin’ ébren talpal.</l>
					<l>Nagy út van előtte, meredek nagy hágó;</l>
					<l>A király álmát is gond veri el, rágó:</l>
					<l>Nem azért, hogy e szenny rajta ne száradjon</l>
					<l>(Attul ugyan nem fél): de, hogy intést adjon,</l>
					<l>Oly példát, amiből messze megismerjék,</l>
					<l>Magyarok királyát bántani hogy’ merjék.</l>
				</lg>
				<p>3</p>
				<lg>
					<l>Sátor előtt immár, lovon és fegyverben,</l>
					<l>Kisérete ott áll, s Lőkös hada, szerben:</l>
					<l>Csak Toldi hiányzik, dalia testőre,</l>
					<l>Mert haza kéredzett, még otthon, előre.</l>
					<l>Fele-utján, mondá, Nagyfalunak lészen,</l>
					<l>Jó öreg anyjához, engedje, benézzen.</l>
					<l>Egy napra, ne többre. Lajos ezt nem bánta,</l>
					<l>Hogy jó fiú, még jobb szívvel van iránta.</l>
				</lg>
				<p>4</p>
				<lg>
					<l>Király lova is már ott áll vezetéken,</l>
					<l>Rojtos takarója csülkét veri épen,</l>
					<l>Ezüst liliommal tele írva selyme,</l>
					<l>Üstöke gyémántján struc lobogó pelyhe.</l>
					<l>Lajosnak is aztán megnyilik a sátra;</l>
					<l>Szembe, Piroskával, Rozgonyi ott várta,</l>
					<l>Nehogy az indúlás idejét tévesszék;</l>
					<l>Búcsuzva, köszöntve utjára eresszék.</l>
				</lg>
				<p>5</p>
				<lg>
					<l>De nem űle ám fel, hanem elébb, fogta,</l>
					<l>Piruló Piroskát maga karon fogta,</l>
					<l>S indult vele szépen befelé, a háznak:</l>
					<l>„Nincs idekinn, úgymond, helye búcsuzásnak.”</l>
					<l>Rozgonyi utánok ballag süvegelve,</l>
					<l>Le is ült házában kegyes fejedelme,</l>
					<l>Gazdáinak, intvén, maga mutat széket,</l>
					<l>Nyájasan egykissé velök elbeszélget.</l>
				</lg>
				<p>6</p>
				<lg>
					<l>Ottan Rozgonyinak meg kelle igérni,</l>
					<l>Budára leányát fel fogja kisérni;</l>
					<l>Örömest igérte, öröme telt benne,</l>
					<l>Nem tudja, hogy inkább temetőbe menne.</l>
					<l>De Lajos, köszönve, mond: „az idő múlik”,</l>
					<l>Vissza lekisérték, le megint a lóig;</l>
					<l>Szép karcsu növését pattantja nyeregbe, -</l>
					<l>S tűnt az egész kis had magavert fellegbe.</l>
				</lg>
				<p>7</p>
				<lg>
					<l>Hát Miklós ezalatt merre vadult? hol volt?</l>
					<l>Kedve szakadtából, mondom, ivott, tombolt</l>
					<l>Akkor egész éjjel, leveles szín hantján;</l>
					<l>Mint bús bika, olykor nagyokat sikkantván.</l>
					<l>De midőn halványabb lett reggel a fáklya,</l>
					<l>Szaporább a füstje, kevesebb a lángja:</l>
					<l>Toldinak is mindjár’ lelohadt a kedve,</l>
					<l>Hajnali szellőtől elébb fázni kezde.</l>
				</lg>
				<p>8</p>
				<lg>
					<l>Azután szétnézett vígalmai romján,</l>
					<l>Megútálta magát ez éji tivornyán,</l>
					<l>Borivó pajtásit odahagyá lopva,</l>
					<l>Megy, zaboláz, nyergel, lóra magát dobja.</l>
					<l>Ideát van a komp, hanem a révészek</l>
					<l>Alusznak, az is még mind tennapi részeg:</l>
					<l>Maga hát a kompot viszi által könnyen;</l>
					<l>Csiga nélkül hajtá, hogy hamarább menjen.</l>
				</lg>
				<p>9</p>
				<lg>
					<l>Aztán neki indul Tisza-menti síknak,</l>
					<l>Falu rajta sűrü, mint égen a csillag,</l>
					<l>Magyaros a neve, magyar aki lakja:</l>
					<l>Nem irtotta még ki az Isten haragja.</l>
					<l>Nagyfalu helysége nem igyenest délen -</l>
					<l>Fekszik, hol a rest nap legutóbb kel télen:</l>
					<l>Arra felé Miklós fékét kanyarítja.</l>
					<l>Tudja már a Pejkó, ha nem is tanítja.</l>
				</lg>
				<p>10</p>
				<lg>
					<l>Szellő veri vissza sörényit a ménnek,</l>
					<l>Jól esik ez Toldi nehezült fejének:</l>
					<l>Nem annyira bortól feje pedig tompa,</l>
					<l>Mint a tegnapi nagy indulat elnyomta.</l>
					<l>Csak a lehetetlent lehetne letetni:</l>
					<l>Piroska személyét egy percre feledni!...</l>
					<l>Csak Lajos indulna hamar a táborral!...</l>
					<l>Vigasztalja magát: „eh! kimegy a borral.”</l>
				</lg>
				<p>11</p>
				<lg>
					<l>Hiszen el is szállott a borital gőzi,</l>
					<l>Roppant nagy egésség, nagy erő meggyőzi:</l>
					<l>Mégsem szabadulhat Rozgonyi lányátul:</l>
					<l>Akármire gondol, az is ott van hátul.</l>
					<l>Ha csak a délibáb szűz fátyola lebben:</l>
					<l>Már mintha Piroskát kivehetné ebben,</l>
					<l>Mint mikor a fátyolt ő visszavetette, -</l>
					<l>Oh, hogy a föld akkor el nem sülyesztette!</l>
				</lg>
				<p>12</p>
				<lg>
					<l>Mérföldek azonban visszafelé futnak,</l>
					<l>Tornyai, kastélyi eleven faluknak,</l>
					<l>A falu jó népes, rajja pedig lépes,</l>
					<l>Kicsiből, mint a méh, takaritni képes.</l>
					<l>Toldi, lovát az nap pihenni se’ hagyta,</l>
					<l>Egyszer, puha fűben, féken, megkapatta</l>
					<l>S nosza megint: hajrá! víz az inán csordul;</l>
					<l>Mire a nap megszáll, Nagyfaluba fordul.</l>
				</lg>
				<p>13</p>
				<lg>
					<l>Vele lakott másszor öreg anyja Budán,</l>
					<l>De haza sovárgott, haza ment azután,</l>
					<l>Nehogy elpusztúljon a vagyon és hajlék,</l>
					<l>Mihelyest György úrnak halomása hallék.</l>
					<l>Mert nem ada Isten hosszu éltet annak,</l>
					<l>Juttatta fogára erdei vadkannak,</l>
					<l>Holló vájta szemét, farkas evé máját;</l>
					<l>Jó anyja fogá fel kis anyátlan lyányát.</l>
				</lg>
				<p>14</p>
				<lg>
					<l>Hej! nem is álmodta a nemzetes asszony,</l>
					<l>Hogy neki ez a nap ily örömöt hozzon.</l>
					<l>Ablak előtt űl, de onnan keveset lát,</l>
					<l>Mindössze az udvart meg az aprómarhát:</l>
					<l>Mert úgy vala e jó ösi ház kiszabva,</l>
					<l>Úgy látta helyesnek, aki helybenhagyta,</l>
					<l>Hogy sose bámuljon országba-világba:</l>
					<l>Nézzen, igaz bölcsként, befelé, magába.</l>
				</lg>
				<p>15</p>
				<lg>
					<l>Most az öreg asszony lódobogást hallott,</l>
					<l>Szívébe azonnal nagy öröm nyilallott:</l>
					<l>„Jaj! Miklós...” rebegé, s kiszaladt elébe,</l>
					<l>Nem leli a rostély nyitját hevenyébe.</l>
					<l>Szép Anikó meg’ már, György eladó lyánya</l>
					<l>Mielőtt a sarkon befordula bátyja,</l>
					<l>Fut elébe, fut, fut; kengyelibe pattan,</l>
					<l>S mint valamely ostor, csókja olyat csattan.</l>
				</lg>
				<p>16</p>
				<lg>
					<l>Hagyta hugát Miklós játszani Pejkóval,</l>
					<l>S indult anyja felé, köszönő szép szóval,</l>
					<l>Megcsókolta elébb halavány homlokán,</l>
					<l>Még föl se’ jutott a lépcső három fokán.</l>
					<l>Mikor aztán fenn volt, lehajolt hozzája,</l>
					<l>Amaz áldott kézre odaforrt a szája;</l>
					<l>Édes anyja, szegény, kivül a ruháján</l>
					<l>Csókolgatta fiát, szíve verő táján.</l>
				</lg>
				<p>17</p>
				<lg>
					<l>Ekkor a nagy-házba mentek együtt, karon, -</l>
					<l>Mondani sem szükség, hogy lett lakodalom!</l>
					<l>Dehogy leli helyét Miklósnak az anyja!</l>
					<l>Cselédnek is áll most pince, kamra, konyha.</l>
					<l>Bence, a vén Bence vala pincemester,</l>
					<l>Belőle ki is tört, hogy arra nagyon szer:</l>
					<l>Úgy járt, ha borért ment, hogy ne kelljen várni,</l>
					<l>S úgy hoza, hogy kétszer sose kelljen járni.</l>
				</lg>
				<p>18</p>
				<lg>
					<l>De maga korán sem iszik azér’ sokat,</l>
					<l>Forgatva fejében apai gondokat.</l>
					<l>Iszik ő, mint szokta, búfeledés végett;</l>
					<l>Vagy ha barátságból mutat emberséget:</l>
					<l>De mikor sejté, hogy nincs semmibe’ híjány,</l>
					<l>Enni avagy inni már senkise kíván,</l>
					<l>Odaszólt fiának, egy buksi legénynek,</l>
					<l>Toldihoz ők ketten a házba menének.</l>
				</lg>
				<p>19</p>
				<lg>
					<l>S elkezdi: „Haóta én tudom az eszem,</l>
					<l>Kenyerem ettől az öreg háztól eszem,</l>
					<l>Rossz süheder voltam, kicsi mint az öklöm,</l>
					<l>Jut eszembe: Toldon szántottunk, hat ökrön.</l>
					<l>Ostoros én voltam, mer’ apám az ekét...</l>
					<l>De minek kerítek ilyen nagy fenekét?</l>
					<l>Hej micsoda termés lett abban a földben:</l>
					<l>Nem lát olyat ember mai szűk időben.</l>
				</lg>
				<p>20</p>
				<lg>
					<l>„Még akkor a szegény apám uram is élt,</l>
					<l>Csakugyan Bencének hítták ő kigyelmét;</l>
					<l>Én is; mikor ez lett (látom a bolondok</l>
					<l>Cifra neven kapnak): Bence legyen, mondok.</l>
					<l>Nagy fiú; ehol van: gyere hé közelébb.</l>
					<l>Szégyellős e’ kicsit, mint fiatal cseléd.</l>
					<l>Hej, nagy uram, tudja? jut még az eszébe</l>
					<l>Mikor együtt mentünk a király elébe?</l>
				</lg>
				<p>21</p>
				<lg>
					<l>„Sokkal ifiabb volt a fiamnál kelmed,</l>
					<l>De magosabb mint ő, jobban is megtermett;</l>
					<l>Hányszor is elmondtuk azelőtt: no, ebből</l>
					<l>(Kelmedet értettük) ember lesz, ha megnől.</l>
					<l>Biztattam is: álljon katonának... vagy mi,</l>
					<l>De az édes anyját nem akarta hagyni:</l>
					<l>Pedig itt van! úgy van! megmondtam előre:</l>
					<l>Lám, no milyen embert csináltam belőle!</l>
				</lg>
				<p>22</p>
				<lg>
					<l>„Ezt a fiút sem t’om mi a patvar lelte,</l>
					<l>Katonának vágyik, vagy mi az eblelke!</l>
					<l>Azt hányja örökké: nem leszek én paraszt,</l>
					<l>Nem én, apám uram; elszököm ha maraszt.</l>
					<l>Itt van, Nemzetes úr! azért hoztam elő,</l>
					<l>Legyen hozzá kelmed igaz gondviselő,</l>
					<l>Apja helyen apja, vezető vezére,</l>
					<l>Isten is úgy áldja kigyelmedet érte.”</l>
				</lg>
				<p>23</p>
				<lg>
					<l>Elmosolyodék az együgyű beszéden</l>
					<l>S hányja-veti Miklós a dolgot eszében:</l>
					<l>Elvigye-é Bencét? vagy jobb neki otthon</l>
					<l>Az eke szarvánál, sose kóborogjon?</l>
					<l>De Anikó Bencét egy asztali késsel</l>
					<l>Lovagnak üté már három kis ütéssel,</l>
					<l>Azután, kitörvén hangos hahotába,</l>
					<l>Vonszolta magával a cseléd szobába.</l>
				</lg>
				<p>24</p>
				<lg>
					<l>Ott egy avas szekrény minden zege-zugát</l>
					<l>Felhányva, előszed holmi viselt ruhát,</l>
					<l>Melyeket a bátyja, miután kinőtte,</l>
					<l>Régen lehajított már annakelőtte.</l>
					<l>Anikó mindaddig lim-lomola közte,</l>
					<l>Míg egy egész öltőt válogatott össze,</l>
					<l>Od’adá Bencének, ingyen, ajándékba,</l>
					<l>S biztatta, tanuljon bele mindjárt, még ma.</l>
				</lg>
				<p>25</p>
				<lg>
					<l>Ezalatt aggódó szeme az anyának</l>
					<l>Meglátta, hogy őröl fia szívén bánat,</l>
					<l>Látta, hogy a jó kedv csak aranyfüst, melyen</l>
					<l>Átal-feketéllik gondja nem egy helyen:</l>
					<l>Érezte is a bút, mint érzi előre</l>
					<l>A seb, ha zivatar készűl az időre,</l>
					<l>Vagy mint égi madár, mely pihenést nem lél;</l>
					<l>Oh, nincs igazmondóbb anyaszívnél, szemnél!</l>
				</lg>
				<p>26</p>
				<lg>
					<l>Vállán göndörödő fürtjét simogatja.</l>
					<l>Mi baja? mi lelte? kérdezi, faggatja;</l>
					<l>Minden szava színméz: édes fia, lelke,</l>
					<l>Galambja, virága: mi baja? mi lelte?</l>
					<l>Könnye is egy kérdés az elolvadt szemben.</l>
					<l>Csak szomorú hírt vár, hogy alácsöppenjen:</l>
					<l>Rezgő szava, képe, test-oda-hajlása;</l>
					<l>Mind csupa szív, részvét, bizalom-forrása.</l>
				</lg>
				<p>27</p>
				<lg>
					<l>Ezt látva, szívének ő se’ parancsolhat,</l>
					<l>És, mint olyan érc, mely csak nehezen olvad</l>
					<l>Soká tartja magát, de ha olvad, ömlik:</l>
					<l>Keserű érzésben Toldi elözönlik.</l>
					<l>Odaborúl anyja szerető keblére,</l>
					<l>Hajtja fejét élte kettős kútfejére,</l>
					<l>Könnyez is; úgy tetszik, zokog is mint gyermek -</l>
					<l>Már szégyen, avagy nem, embernyi embernek.</l>
				</lg>
				<p>28</p>
				<lg>
					<l>S kezdé panaszolni, a leánnyal hogy járt.</l>
					<l>Toldiné a könnyét letörölte mindjárt:</l>
					<l>Nem érzi, hiába! ezt az ilyen bajt a,</l>
					<l>Ki hamar, vagy régen átalesett rajta;</l>
					<l>S monda neheztelve: „Nosza, ne légy gyermek!</l>
					<l>Azt tudtam... az ember gondol veszedelmet...</l>
					<l>Nem a világ egy lyány, s van lyány a világon:</l>
					<l>Terem az szebbnél szebb, mint rózsa az ágon.”</l>
				</lg>
				<p>29</p>
				<lg>
					<l>Toldi nem ezt várta. Hát baja csak semmi!</l>
					<l>Szégyellte, hogy ilyen gyáva tudott lenni:</l>
					<l>„Soha nekem! - mondá - ha aranyból lesz is,</l>
					<l>Egy se’, anyám, egy se! elfeledem ezt is.</l>
					<l>Csak én megin’ egyszer csatába mehessek,</l>
					<l>Kardot kavarintsak, szál-kopiát vessek!</l>
					<l>Ha majd körülöttem harcriadó bömböl:</l>
					<l>Mint a tavalyi hó, úgy kimegy eszemből.”</l>
				</lg>
				<p>30</p>
				<lg>
					<l>S mint a zimankós ég ha magát kisirta,</l>
					<l>Szele is megfordult, felszakad egy tiszta:</l>
					<l>Toldi az anyjának mutat olyan képet -</l>
					<l>Hanem épen Bence, az ifjú, belépett.</l>
					<l>Kard veri a combját, vállát veri mente</l>
					<l>Kinyalva pogányul, csupa kész levente:</l>
					<l>Megálla keményen, mint egy mutatófa,</l>
					<l>S rövid habozással így eredett szóba:</l>
				</lg>
				<p>31</p>
				<lg>
					<l>„Vitézlő nagy uram, szépen megkövetem,</l>
					<l>Egy sisakos bajnok, úgy látom idegen,</l>
					<l>Odalent a hágcsón kigyelmedet várja,</l>
					<l>Hogy vele megvíjon életre halálra.”</l>
					<l>Toldi legott sejté: „hogyan, a patvarba!”</l>
					<l>Felszökik amint van, szalad a pitvarba:</l>
					<l>Hát csakugyan ott egy szörnyü vasas vitéz,</l>
					<l>Vele a holdfényen viadalt állni kész.</l>
				</lg>
				<p>32</p>
				<lg>
					<l>Látta ugyan Miklós, hogy övé a fegyver,</l>
					<l>Anikó, a húga, hamiskodik evvel,</l>
					<l>Iszonyú láncsáját balja felől tartja,</l>
					<l>Villog a jobbjában fényes erős kardja:</l>
					<l>De azér’ a szemét összerántja vadul,</l>
					<l>Felgyűri az ingét, karja kiszabadul,</l>
					<l>Rohan üres kézzel: megszalad az ellen,</l>
					<l>Hármat lép, elesik a nehéz fegyverben.</l>
				</lg>
				<p>33</p>
				<lg>
					<l>„Úgy kell! eben esett! kőszülötte lyánya -”</l>
					<l>Kiált odafutván Toldiné, mert szánja;</l>
					<l>Fölemeli szépen, tizszer is megkérdve:</l>
					<l>Nem fáj-e valahol? könyöke vagy térde?</l>
					<l>Baj nincs: de van ebből sok tréfa, nevetség,</l>
					<l>Lesz mivel egymás közt eltöltni az estét;</l>
					<l>Anikó bátyját is tréfáiba vonta,</l>
					<l>Ez azonban, titkolt nevetéssel, monda:</l>
				</lg>
				<p>34</p>
				<lg>
					<l>„Nagy pajkos ez a lyány; veszedelmet érez:</l>
					<l>Ugyan anyám, mért nem is adod már férjhez?</l>
					<l>Vagy nem akad néki az egész Sárréten,</l>
					<l>Ki legalább egyszer megverje egy héten?...”</l>
					<l>Anikó bátyjára hamisan pillantott,</l>
					<l>Felkapta az ágyról a pihenő lantot,</l>
					<l>Busa szemöldökét ráncolva keményen,</l>
					<l>Tiszta erős hangja így csendüle mélyen:</l>
				</lg>
				<p>1</p>
				<lg>
					<l>A mi lyányunk nem eladó,</l>
					<l>Büszke, dacos, válogató;</l>
					<l>Jobbra balra pillogató,</l>
					<l>De a szíve színmutató;</l>
					<l>Nem eladó.</l>
				</lg>
				<p>2</p>
				<lg>
					<l>Szeme nyájas, szava édes,</l>
					<l>Maga tetszős, bár negédes:</l>
					<l>Rád tekinthet, mosolyoghat:</l>
					<l>De azért, hogy tőrbe foghatd,</l>
					<l>Nagyon kétes.</l>
				</lg>
				<p>3</p>
				<lg>
					<l>Hej! pünkösdi kis királyné:</l>
					<l>Rózsa vagy-e? tulipán-é?</l>
					<l>Rózsa vagyok, szúró tüske,</l>
					<l>Tulipán-sziv nincs oly büszke,</l>
					<l>Mint a lyányé:</l>
				</lg>
				<p>4</p>
				<lg>
					<l>Jár utána gazdag, fösvény:</l>
					<l>Nagy szerencse! fele köszvény,</l>
					<l>Jár szegényes, az nem kényes:</l>
					<l>Majd megeszi, olyan - éhes:</l>
					<l>Ott az ösvény!</l>
				</lg>
				<p>5</p>
				<lg>
					<l>A deák ül könyve mellett,</l>
					<l>Úgy bötűzi a szerelmet;</l>
					<l>Lám az apród, ha nem űl is,</l>
					<l>Százat szeret könyv ne’kűl is:</l>
					<l>Odább kelhet!</l>
				</lg>
				<p>6</p>
				<lg>
					<l>Özvegy ember csak hitvány bor’,</l>
					<l>Ecet az, mi azután forr;</l>
					<l>Minden zugban síró gyermek:</l>
					<l>Dajkát keress, ne szerelmet,</l>
					<l>Szegény jámbor.</l>
				</lg>
				<p>7</p>
				<lg>
					<l>Hát te páncél? párduc mente?</l>
					<l>Van-e benned jó levente?</l>
					<l>Jaj, ha volna, beh szeretném!</l>
					<l>Ezer közt is szemen-szedném;</l>
					<l>Ha lehetne.</l>
				</lg>
				<p>8</p>
				<lg>
					<l>Egy van ilyen, az egyetlen,</l>
					<l>Messzi tőlem, bár mellettem:</l>
					<l>Könnyü nézni, megölelni,</l>
					<l>De szeretni, párját lelni</l>
					<l>Lehetetlen!</l>
				</lg>
				<p>35</p>
				<lg>
					<l>Így ebben az elmult. Így öreg éjfélig</l>
					<l>Nyájasan az időt hamar elbeszélik;</l>
					<l>Édes övéi közt enyhül Toldi gondja,</l>
					<l>Míg a rövid álom Piroskához vonja.</l>
					<l>De korán a hajnal ébren leli másnap,</l>
					<l>Búcsúzva, Budára ered utazásnak;</l>
					<l>Követi sok „áldás”, kíséri „szerencse”;</l>
					<l>Utána poroszkál sárga lován Bence.</l>
				</lg>
				<p>36</p>
				<lg>
					<l>Lajos ezenközben, magyarok királya,</l>
					<l>Hazaért, s a márvány palotában hála;</l>
					<l>Esteli megjöttét anyjának izente,</l>
					<l>Fáradt volt, lefekütt, magát kipihente.</l>
					<l>De reggel az anyja’ termeibe lépett.</l>
					<l>Monda Piroskáról neki nyájast, szépet.</l>
					<l>Leirta előtte, mint egy irott képet!</l>
					<l>Már alig is várja, hogy lássa, Erzsébet.</l>
				</lg>
				<p>37</p>
				<lg>
					<l>Hanem arról, ami fiu-szívét nyomta,</l>
					<l>Semmit is anyjának a király nem monda,</l>
					<l>Sőt rejti pirulva maga önmagátul,</l>
					<l>Fátyollal eszében elleplezi hátul.</l>
					<l>Az adót ellenben, császár üzenetjét,</l>
					<l>Nem titkolja, se azt, hogy’ látta követjét?</l>
					<l>Látta gyalázattal, fogadta kevélyen:</l>
					<l>Mire a királyné megindula mélyen:</l>
				</lg>
				<p>38</p>
				<lg>
					<l>„S te nyugszol, amíg ezt meg nem keserűli?</l>
					<l>Az én fiam e szót, Károly fia, tűri?</l>
					<l>Szemeidben villám haragot sem látok:</l>
					<l>Ily sértés... Iszonyú!... Oh átok, oh átok!</l>
					<l>Mért nem siketűl már Buda harci zajtul?</l>
					<l>Mért nem kacag a dob, trombita nem jajdul?</l>
					<l>Egy óra gyalázat - ha ki abban fetreng...</l>
					<l>Menj; vissza se jőjj míg hadi zászlód nem leng!”</l>
				</lg>
				<p>39</p>
				<lg>
					<l>De csöndes erőben Lajos erre mondja:</l>
					<l>„Hiszen ez szívemnek éj- s nappali gondja” -</l>
					<l>S távozik anyjától fiui kézcsókkal,</l>
					<l>Ki soká jár-kel még elharapott szókkal.</l>
					<l>Meg-meg is áll, bársony padlóját döbbenti -</l>
					<l>Míg a szokott órát asszonya jelenti:</l>
					<l>Akkor imádkozva borul egy fülkébe</l>
					<l>S egyszerre buzgóvá esik alá képe.</l>
				</lg>
				<p>40</p>
				<lg>
					<l>Király pedig otthonn beparancsolá most</l>
					<l>Maga fő-deákját, Küküllei Jánost,</l>
					<l>Erre lévén a nagy leveles-tár bízva,</l>
					<l>Hol az ország minden dolga le van írva:</l>
					<l>És monda: „Se nappal ne nyugodj’ sem éjjel,</l>
					<l>Hányd az egész tárat nekem össze, szélyel:</l>
					<l>Vajon e szép ország - kiderűl-e onnat -</l>
					<l>Hogy adózott volna más birodalomnak?”</l>
				</lg>
				<p>41</p>
				<lg>
					<l>Erre csudálkozva János pap elámul:</l>
					<l>„Felséged e munkát rendeli tréfául,</l>
					<l>Hiszen maga tudja, jobban akár nálam:</l>
					<l>Holtig keresem bár, még úgy se’ találom.”</l>
					<l>De Lajos nem tréfált, és komolyan szóla:</l>
					<l>„Készíts nekem írást, bizonyosat róla.</l>
					<l>Eleitől kezdvén a fizetés dolgát:</l>
					<l>Hamikor ez ország, vagy más neki, szolgált.”</l>
				</lg>
				<p>42</p>
				<lg>
					<l>Rendeli; egyszersmind parancsa kiméne:</l>
					<l>Országa huszonnégy legidősebb véne</l>
					<l>Budára begyűljön egy bizonyos napra:</l>
					<l>Tisztelve megőszült fiak éltes apja,</l>
					<l>Olyan, ki magas fő hivatalban forgott,</l>
					<l>Nemes is, méltó is, érti is a dolgot</l>
					<l>Nádor vala, tárnok, avagy országbíró,</l>
					<l>Vagy egyéb méltóság érdemivel bíró.</l>
				</lg>
				<p>43</p>
				<lg>
					<l>János egész tárát teszi mindjár’ tűvé,</l>
					<l>Könyveit, írásit napokig betűzé;</l>
					<l>Sok vala: átok s bűn nem ereszté még meg:</l>
					<l>Tanúi öröklött régi dicsőségnek.</l>
					<l>Olykor mosolyodva tola egyet félre,</l>
					<l>Egy-egy ének volt az, ama hét vezérre:</l>
					<l>Bulcsú, Lehel, Taksony riadó csatái;</l>
					<l>Béla, Dicső, László: magyarok királyi.</l>
				</lg>
				<p>44</p>
				<lg>
					<l>Mikor aztán eljött az a bizonyos nap,</l>
					<l>Mikor az irással készen leve a pap,</l>
					<l>Mikor a huszonnégy öreg is felgyűle:</l>
					<l>Tanácsot, az ország nagyjaival, űle.</l>
					<l>Király a követnek először is intett:</l>
					<l>Mondja el, a császár vele hogy bánt, mint tett?</l>
					<l>Bertalan elmondá, (kihagyva belőle</l>
					<l>Lajos anyját - így volt meghagyva előre).</l>
				</lg>
				<p>45</p>
				<lg>
					<l>S mint, ha sötét felhők gyülekeztek zordul,</l>
					<l>Lassan elébb egyik vagy a másik mordul,</l>
					<l>Azután a villám szeme itt-ott rebben,</l>
					<l>Majd a tüzet, dörgést szaporázzák többen;</l>
					<l>Egyszer összeszakad a nappal, az éjjel;</l>
					<l>Ég s föld; zagyva sötét a vakitó fénnyel;</l>
					<l>Szél harsog, eső zúg; s mind e kevert hangnak</l>
					<l>Tetején a villám ördöge sikkangat:</l>
				</lg>
				<p>46</p>
				<lg>
					<l>Úgy, komoran gyűltek, bal hír szele hajtván;</l>
					<l>Komoran csüggének Bertalan úr ajkán;</l>
					<l>Moraj, izgás támad; szem villog; az elme</l>
					<l>Nem hiszi, és még vár több hihetetlenre;</l>
					<l>Mikor aztán nincs több: egyszerre riadnak;</l>
					<l>Kitör a düh: felforr könnye gyalázatnak;</l>
					<l>Csörög a kard, s villan; kiki mind felkölt, és</l>
					<l>„Bosszu! bosszu!” „Harc! harc” vijjong az üvöltés.</l>
				</lg>
				<p>47</p>
				<lg>
					<l>Lajos a zajt csendre intette kezével,</l>
					<l>Elkésve ha rikkant még azután némely,</l>
					<l>Megszégyelli magát az is, a szót félen</l>
					<l>Harapva, lehúzza, süti fejét mélyen.</l>
					<l>Akkor Lajos így szólt: „Híveim! én értem</l>
					<l>E zajból, mire kész haragotok értem:</l>
					<l>De tanácsba gyűltünk, nem időtlen zajra -</l>
					<l>Olvasd, pap, az írást, hogy kiki meghallja.”</l>
				</lg>
				<p>48</p>
				<lg>
					<l>S inte Küküllőnek keresztül a vállán.</l>
					<l>Nagy hangon az olvas, háta mögött állván:</l>
					<l>„Mi Lajos - így kezdé - Magyarok királya,</l>
					<l>Levelünk rendében, bizonyos tudtára</l>
					<l>Adjuk egyetemben, kit e dolog illet,</l>
					<l>Közel úgy, mint távol lakozóknak innet,</l>
					<l>Bármi nemen, renden és karba’ levőnek</l>
					<l>Valaki mostan él, s kik ezután jőnek.</l>
				</lg>
				<p>49</p>
				<lg>
					<l>„Károly cseh király és birodalmi császár,</l>
					<l>Elbízva magát, hogy e hatalom rászállt,</l>
					<l>Merészele minket alatta-valónak</l>
					<l>Mondani, és nevét említni adónak.</l>
					<l>Mi azért elvégzők, hogy utána járunk,</l>
					<l>Felhányattuk egész leveles nagy tárunk:</l>
					<l>De sem ez az ország, sem - régi királyi;</l>
					<l>Soha nem voltak más’ fizető szolgái.</l>
				</lg>
				<p>50</p>
				<lg>
					<l>„Ellenben örökké nevezetes hírrel</l>
					<l>Ragyog amaz ősünk s híre eget ér fel,</l>
					<l>Kinek ostora két birodalmon zúgott,</l>
					<l>Adót neki önte Napkelet és Nyúgot.</l>
					<l>Ennek örökségét mikor elfoglalta</l>
					<l>A Hét-magyar, azt is mindenki uralta:</l>
					<l>Említsük-e Árpád fejedelmet? Zsoltot?</l>
					<l>Taksony avagy Dicső fizettek-e zsoldot?</l>
				</lg>
				<p>51</p>
				<lg>
					<l>„Sőt érezte bizony két birodalomnak</l>
					<l>Veséje, hatalmát Vérbulcsu-, Botondnak;</l>
					<l>Hallotta remegve Lehel ádáz kürtjét,</l>
					<l>S ontá lábaihoz aranyát ezüstjét.</l>
					<l>Kérdje meg a császár, kik előtte régen</l>
					<l>Ültek - Lajos, Konrád - birodalmi széken;</l>
					<l>Maga Henrik, Ottó árnyéki felelnek,</l>
					<l>Győzve is irtódzván nevére Lehelnek.</l>
				</lg>
				<p>52</p>
				<lg>
					<l>„De szilaj erőszak idejét ám hagyjuk,</l>
					<l>Nem vala Istennél igaz áldozatjuk:</l>
					<l>Hanem István, István, magyarok szent őse,</l>
					<l>Nem volt-e hatalmas, maga-ura ő se?...</l>
					<l>Hadaiban félték, s midőn köte békét,</l>
					<l>Tisztelve keresték jobbja szövetségét,</l>
					<l>Amaz áldott jobbét, mely koronát szerzett</l>
					<l>S mely, mint birodalma, rohadást nem szenved.</l>
				</lg>
				<p>53</p>
				<lg>
					<l>„Igaz ugyan, pártos napjain a honnak</l>
					<l>Kiveték a hálót, amelyet rég fonnak,</l>
					<l>De bevonák ismét idegen császárok:</l>
					<l>Gyalázat, nem egyéb, szálla bizony rájok.</l>
					<l>Péter is, az első, megfizeté drágán;</l>
					<l>Szeme tündér fényén, és élte világán;</l>
					<l>Salamon is, aki árúba vetette</l>
					<l>Maga szép országát: lakola érette.</l>
				</lg>
				<p>54</p>
				<lg>
					<l>„Nem szolgált a magyar soha még hűbért is,</l>
					<l>Ha csak egy kopját is, de csak egy fillért is;</l>
					<l>Királyait önnön hatalomból kente</l>
					<l>Mióta király lőn amaz első szente.</l>
					<l>Imhol, Károly atyánk esete nem régi:</l>
					<l>Csupa egy szóért majd megrendüle széki:</l>
					<l>Maga ő sem kellett, ‘a pápa kezéből’,</l>
					<l>De kellett szabadon, magyarok szivéből.</l>
				</lg>
				<p>55</p>
				<lg>
					<l>„Mi tehát - így végzé - ennek igazára,</l>
					<l>Hadd tudja meg a cseh magahitt császára,</l>
					<l>S megtudja jelenben vagy sok idő telve,</l>
					<l>Körül a világnak minden fejedelme:</l>
					<l>Adtuk Budavárott levelünk, négy héttel</l>
					<l>Pünkösd napja után, királyi pecséttel,</l>
					<l>Hogy az Üdvösségtől, ezeren kezdendő</l>
					<l>Háromszáznegyvenhét vala az esztendő.” -</l>
				</lg>
				<p>56</p>
				<lg>
					<l>Ekképen az írás, magyarul, s deákul,</l>
					<l>Megvala szép rendben: tanubizonyságul</l>
					<l>Hogy Lajos a békét igaz okért bontja;</l>
					<l>„Helyes! helyes!” „Úgy van!” kiki tűzzel mondja</l>
					<l>Ez nem elég: most az élő tanuk jőnek,</l>
					<l>Ritka jelensége a huszonnégy főnek,</l>
					<l>Hattyu fehér haj mind, vagy letarolt üstök:</l>
					<l>Kiket, imádkozván, meghitel egy püspök.</l>
				</lg>
				<p>57</p>
				<lg>
					<l>„Isten úgy segéljen s végnapodon fia</l>
					<l>Előtt úgy támadjon melletted Mária;</l>
					<l>Úgy szóljanak érted Isten minden szenti;</l>
					<l>Magul-magod úgy ne szakadjon s vesszen ki:</l>
					<l>Isten színét úgy lásd; föld úgy ki ne vessen:</l>
					<l>Amaz örök pokol úgy el ne temessen;</l>
					<l>Úgy szörnyü halállal lelked meg ne haljon:</l>
					<l>Amint igazat szólsz nekem: arról, vajjon?”</l>
				</lg>
				<p>58</p>
				<lg>
					<l>Itt azután kérdést János teve sorra;</l>
					<l>Feleltek a rezgő szavu vének arra,</l>
					<l>De megerősíté hangját, kiki mostan,</l>
					<l>Hogy az igazsághoz méltóbb legyen a hang.</l>
					<l>- „Tudja-e a tanu?” Nem tudja! nem, egy se,</l>
					<l>Hogy a magyar lett vón’ bárki hűbéresse;</l>
					<l>- „Tudja-e a tanú?” Mind tudja bizonnyal,</l>
					<l>Hogy semmi köze nincs a birodalommal.</l>
				</lg>
				<p>59</p>
				<lg>
					<l>Erre megint ötven nemes úr felálla,</l>
					<l>Ott, a feszületre, kész hitet ajánla,</l>
					<l>Üdvöt kárhozatot fejeikre vévén:</l>
					<l>Hogy igazán eskütt ez a huszonnégy vén.</l>
					<l>Mind e bizonyságot írásba szerezték;</l>
					<l>Azután szép renddel a tanácsot kezdék,</l>
					<l>Komolyan és bölcsen végezve iránta,</l>
					<l>Ahogy a tárgy, a hely, a személy kivánta.</l>
				</lg>
				<p>60</p>
				<lg>
					<l>S abba’ maradtak, hogy oda fel Trencsénhez,</l>
					<l>Mint legközelebb a Morva határszélhez,</l>
					<l>Vértanu szent Lőrinc napra hadat járnak,</l>
					<l>Ellene indulván cseh király császárnak.</l>
					<l>Ezzel odahagyva fejedelmök házát,</l>
					<l>Hordják szélyel a hír dagadó kovászát,</l>
					<l>Megkél az egész hon nagy haragos harccal,</l>
					<l>S vérben lemosandó nemzeti kudarccal.</l>
				</lg>
				<p>61</p>
				<lg>
					<l>Toldi is őrt állván aznap ura mellett,</l>
					<l>Nagy mérges kelevény szívére szökellett,</l>
					<l>Alig-alig fojtá dühe kitörését,</l>
					<l>Tömve, repedt várként, indulati rését.</l>
					<l>Győzte magát mégis. De mikor elmentek,</l>
					<l>Fel a király elsőbb, és szélyel a rendek:</l>
					<l>Toldi nem állhatta, s követve királyát</l>
					<l>Megereszté a szó s türelem zabláját.</l>
				</lg>
				<p>62</p>
				<lg>
					<l>„Megyek én; hadd menjek! nincsen maradásom:</l>
					<l>Éhezi a szemem, hogy cseh ebet lásson,</l>
					<l>Holtra tudom nézni, hadd legelem őket!</l>
					<l>Hamar a zsengéjét! nekem az elsőket!</l>
					<l>Én fussak előre, csatázni, bitangra;</l>
					<l>Én legyek a vészkürt, a trombita hangja;</l>
					<l>Leszek én tűz, sáska, istennyila, hóhér -</l>
					<l>Követem Felséged a goromba szóér’.”</l>
				</lg>
				<p>63</p>
				<lg>
					<l>Csöndesen a király megszólala: „Miklós!”</l>
					<l>És mint paripát mely bokros avagy csiklós,</l>
					<l>Várta hogy a vérhab telijét elfújja;</l>
					<l>Szünet után: „Miklós!” monda neki újra.</l>
					<l>Toldi, nevét hallván (nem tudja mi végett):</l>
					<l>„Parancsoljon uram - felelé - Felséged!”</l>
					<l>Úgy csillapult vére lefelé azonban,</l>
					<l>Mint az örök csepp húll nagy üres barlangban.</l>
				</lg>
				<p>64</p>
				<lg>
					<l>„Toldi fiam, kezdé a király harmadszor,</l>
					<l>„Tudom én, ember vagy ahol ember harcol;</l>
					<l>De ha egész harcot egyedül kén’ állnod:</l>
					<l>Meg tudnád-e, felelj, védeni királyod?”</l>
					<l>Miklós bizonyítá: száz élte ha volna,</l>
					<l>Százszor a királyért örömest meghalna.</l>
					<l>„Nem a halált kérdem, az utolsó bérünk”,</l>
					<l>Monda Lajos „azzal ne siess: ráérünk.</l>
				</lg>
				<p>65</p>
				<lg>
					<l>„De ha, teszem, volnánk nagy veszedelembe</l>
					<l>Csak te meg én, haddal körülállva, szembe’</l>
					<l>Vagy lesbe kerülnénk, vagy rabul esném én,</l>
					<l>Idegen országban, te szabadon lévén:</l>
					<l>Bíznál-e, fiam, hogy magad’ is kivágod,</l>
					<l>S kettőnk erejével menekűl királyod,</l>
					<l>Legalább míg jőne aki segélyt hozzon?” -</l>
					<l>Hallgata egykissé; s mond a lovag: „Bízom.”</l>
				</lg>
				<p>66</p>
				<lg>
					<l>„Úgy hát, legyen e szó - mintha nem is élnél;</l>
					<l>Többet is erről majd hallani Trencsénnél.</l>
					<l>Addig, ha dolog kell, adok azt is: nyergelj,</l>
					<l>Ott a Szilágy, a Nyír, Máramaros, Erdely:</l>
					<l>Szedj hadat, önkéntest, a király zsoldjába,</l>
					<l>Válassz a legények színébe’ javába’,</l>
					<l>Eregesd falkánként trencséni vidékre,</l>
					<l>Magad is, Lőrinckor, odajöhetsz végre.”</l>
				</lg>
				<p>67</p>
				<lg>
					<l>Toldi sisakhoz kap hirtelen e szóra,</l>
					<l>Megvakarná fejét ha nem acél volna;</l>
					<l>Szeretne bizony már csehet ölni, enni:</l>
					<l>De király parancsa: azaz így kell lenni.</l>
					<l>Biztatja különben fejedelme titka,</l>
					<l>Táplálja előre harci kaland; ritka;</l>
					<l>S legalább, mig felhajt hét vármegye népét,</l>
					<l>Rozgonyi Piroskát elfeledi végkép.</l>
				</lg>
				<p>Negyedik ének</p>
				<p>,Meghigyétek ti ezt tizenegy királyok!</p>
				<p>Agyatokban rontom arany koronátok,</p>
				<p>Uratokat Lajost ha jól nem szolgáljátok’</p>
				<p>Ilosvai</p>
				<p>1</p>
				<lg>
					<l>Költözik az ország Trencsénhez azonban,</l>
					<l>Virága, vitéze útra kel, uton van;</l>
					<l>Megereszt minden vár, minden megye, város:</l>
					<l>Bajnoka bokrétás, csikaja csótáros.</l>
					<l>Fogadó lett háza, minden üdősb vénnek:</l>
					<l>Foly a bor egész nap, a lakoma, ének;</l>
					<l>Csapat este-reggel a csapatot váltja,</l>
					<l>Hírt hall, üzen tőlök, biztatja, megáldja.</l>
				</lg>
				<p>2</p>
				<lg>
					<l>Költözik elvégre Lajos is Budárul,</l>
					<l>Hajnalban az udvar kapuja feltárul,</l>
					<l>Nagy szekerek, hintók szakadatlan mennek,</l>
					<l>Estve nem, éjfél ha, veti végét ennek.</l>
					<l>Bámul az egész nép: soha ennyi pompa!</l>
					<l>Indul koronázni? vagy lakodalomba?</l>
					<l>Soha ily készűlet; málha, cseléd ennyi!</l>
					<l>Hadba nem igy szokott Lajos király menni.</l>
				</lg>
				<p>3</p>
				<lg>
					<l>Aranyos hintónak se szeri se száma,</l>
					<l>Húzza hat egy-szín ló, ragyog a szerszáma,</l>
					<l>Rákva olasz néppel merevűl, bak, csatló,</l>
					<l>Kocsist (olasz az is) hármat ural hat ló.</l>
					<l>Minden kocsi élén, mint valamely dőre,</l>
					<l>Gém-lábú süheder kengyelt fut előre;</l>
					<l>Tarka harizsnyás báb - tetején nagy toll van -</l>
					<l>Az inas; magyartól ki se’ telnék ollyan.</l>
				</lg>
				<p>4</p>
				<lg>
					<l>Hát vezeték-lónak mily hossza lesétál!</l>
					<l>Szügyét veri cafrang, combját veri csótár,</l>
					<l>Liliomnak, strucnak vagyon ottan bőve,</l>
					<l>Forgóba szoritva, vagy ezüsttel szőve;</l>
					<l>Némely ki se’ látszik fényes acél meztül,</l>
					<l>Lánc-szem takaróján sok ezer nap rezdül</l>
					<l>Mint a habon, melyet szél riogat hegynek;</l>
					<l>Két-három inas tesz szolgálatot egynek.</l>
				</lg>
				<p>5</p>
				<lg>
					<l>Málhás szekerektől csörömpöl az utca,</l>
					<l>Festve azon is mind a király nagy strucca,</l>
					<l>Megrakva - ki tudja? eleséggel, borral,</l>
					<l>Többet alig visznek egy egész táborral.</l>
					<l>Hét ló van előre; kettő, kettő, három;</l>
					<l>Kocsis a gyeplőnél, kocsis minden páron;</l>
					<l>Lerakó, felrakó, tengely-emelintő:</l>
					<l>Tán kiabálni is kell oda léhűtő!</l>
				</lg>
				<p>6</p>
				<lg>
					<l>Maga Lajos király indul ebéd tájon,</l>
					<l>Nem oly puha vitéz, hogy kocsiba szálljon,</l>
					<l>Holdas arany-pejjét lejtve kocogtatja;</l>
					<l>Utána kevés, de ragyogó csapatja.</l>
					<l>Levelét némelynap megírta előre,</l>
					<l>Viszi gyors száguldó, viszi nyakra-főre,</l>
					<l>Ravaszúl ezt irta cseh király császárnak,</l>
					<l>Sorai azóta Prága fele járnak.</l>
				</lg>
				<p>7</p>
				<lg>
					<l>„Vettem, édes bátya, nyájas üzeneted,</l>
					<l>Mellyel szeretetből szemeimre veted,</l>
					<l>Hogy noha szomszéd is, ifiabb is nálad,</l>
					<l>Még látogatásra be se’ néztem nálad.</l>
					<l>Így mondá követem. Igaz is, megvallom,</l>
					<l>Magam is egy kissé nehezen átallom:</l>
					<l>De a fiatal vér... s fejedelmi gondok...</l>
					<l>Elegendő mentség; egyebet nem mondok.</l>
				</lg>
				<p>8</p>
				<lg>
					<l>„Most, hadaim vévén Trencsin alatt szemre,</l>
					<l>Látogatást tenni esik ott kezemre,</l>
					<l>Közel a határszél, egy iramat Prága,</l>
					<l>Ha szabad járásom lenne az országba’.</l>
					<l>Küldj hit alatt erről levelet pecséttel;</l>
					<l>Nem megyek én haddal, csak udvari néppel</l>
					<l>S ami ajándékot viszek innen terhül;</l>
					<l>De fogadd: hogy senki hajszála se’ görbül.”</l>
				</lg>
				<p>9</p>
				<lg>
					<l>Melyet elolvasván háromszor is a cseh,</l>
					<l>Soha el nem tudta gondolni, hogy’ értse;</l>
					<l>Hogy valami fortély, azt érzi, gyanítja,</l>
					<l>De sehol nem leli merre van a nyitja.</l>
					<l>Követi Lajosnak üzenetét szebben</l>
					<l>Adták volna elé? - nincs lehető ebben:</l>
					<l>Hisz’ azok itt is már pattogni merének,</l>
					<l>Otthon dicsekedve még többet beszélnek.</l>
				</lg>
				<p>10</p>
				<lg>
					<l>„Párbajon - úgy mondák - életre, halálra,</l>
					<l>Kiállani készek, bizonyos órára,</l>
					<l>Velem, a császárral!... vagy akit a rendek</l>
					<l>Közül a képemben arra jelölendek;</l>
					<l>Vérrel az özvegyről e nevet lemossák,</l>
					<l>Addig is orcátlan, agyafúrt hazugság -</l>
					<l>Így!... Haza kergettem. De Lajos ekképen</l>
					<l>Nem is irhat ám most... hanem ha féltében.</l>
				</lg>
				<p>11</p>
				<lg>
					<l>„Félni - lehet az is; de nem úgy mutatja,</l>
					<l>Hallom is, irja is, hova gyűl csapatja:</l>
					<l>Kire gyűlne ottan?... S én, ami cseh népe</l>
					<l>Van a cseh királynak, elküldtem elébe:</l>
					<l>De mi az?... a főrend lágymelegen buzdul,</l>
					<l>És a birodalom csigalábon mozdul:</l>
					<l>Netalán csúffá tesz Lajos addig, tartok...</l>
					<l>Heh! gyűlésbe; urak! lássam mit akartok.”</l>
				</lg>
				<p>12</p>
				<lg>
					<l>Monda, nagyot szökvén az utóbbi szóval;</l>
					<l>S miután Prágába, a hét választóval;</l>
					<l>Már a fejedelmek be valának gyűlve:</l>
					<l>Rendeli, a tanács nyomon összeűlne.</l>
					<l>Össze is űlt: három fejedelmi érsek,</l>
					<l>Vele négy választó; ezt nevezem hétnek;</l>
					<l>Tizenegy mindössze, papi és világi,</l>
					<l>Ennyire a császár maga pótolá ki.</l>
				</lg>
				<p>13</p>
				<lg>
					<l>S kezdi sötét színbe ecsetelni Károly:</l>
					<l>Micsoda felhő kél a magyar határrol,</l>
					<l>De nyilak felhője, kopiák villáma,</l>
					<l>Csorda szilaj vadnép számnélküli száma,</l>
					<l>Ki se istent nem néz, se emberi törvényt,</l>
					<l>Csecsemőt anyjából kihasít gyönyörként:</l>
					<l>„Jusson eszetekbe Attila és Dzsingis:</l>
					<l>Uraim, ha késtek, oda jutunk mink is!”</l>
				</lg>
				<p>14</p>
				<lg>
					<l>Nem lepte ijedség a többiek arcát,</l>
					<l>Ismerve Lajosnak lovagias harcát.</l>
					<l>De felállott egy, a Rajnai választó.</l>
					<l>S monda: „Uram császár! a veszély borzasztó:</l>
					<l>De hogyan segítsünk, mi, kiket elnyomnak,</l>
					<l>Kik támaszi volnánk a birodalomnak?!</l>
					<l>Legyünk fejedelmek, ne koronás árnyék:</l>
					<l>Úgy birodalmodra arany idő vár még.”</l>
				</lg>
				<p>15</p>
				<lg>
					<l>„Helyes! azt akarjuk!” az egész rádörgi,</l>
					<l>S folytatja nevökben ime Brandenburgi:</l>
					<l>„Legyen, azt kivánjuk, a fejedelemség,</l>
					<l>Mint maga a császár, sérthetetlen fenség;</l>
					<l>Pénzt verjen, zsidó-bért, vámot, adót szedjen,</l>
					<l>Pénzér’ szabadalmát, jogot ő engedjen;</l>
					<l>Pöreit császárhoz föl ne vigye senki;</l>
					<l>S firól-fira szálljon e hatalom rendi!”</l>
				</lg>
				<p>16</p>
				<lg>
					<l>„Jó, jó!... adok írást - Károly emígy szóla -</l>
					<l>Akár Arany bullát, ha időm lesz, róla:</l>
					<l>De most, riadalmán ily szörnyü veszélynek,</l>
					<l>Mi helye, mi sorja efféle beszédnek!</l>
					<l>Hadait Fönségtek bizony inkább hozza,</l>
					<l>Repülő parancsit küldje hamar, ossza,</l>
					<l>Seregét indítsa, ne lovon, de szárnyon:</l>
					<l>Hogy a birodalom gonoszúl ne járjon?”</l>
				</lg>
				<p>17</p>
				<lg>
					<l>Fogadák is tél-tul. Ekkor, a levélnek</l>
					<l>Alatta mi lappang? róla mit itélnek?</l>
					<l>Kérdezi a császár, - mi lesz foganatja,</l>
					<l>Ha a szabadjárást ő hitre megadja?</l>
					<l>Nagy kő vala ez most mely közibük dőle,</l>
					<l>Beszédök folyama ágra szakadt tőle,</l>
					<l>De kerülő úton összesimult egyben:</l>
					<l>Hogy semmi veszélytől nincs félni ok ebben.</l>
				</lg>
				<p>18</p>
				<lg>
					<l>- Hátha meg is békül - már szinte könyörgi -</l>
					<l>Minek ide aztán hadainkat törni? -</l>
					<l>Idézve jelent meg - fel marad ez róva -</l>
					<l>Ő hoz ajándékot - mi vesszük adóba -</l>
					<l>„No! - az ajándékban sose láttam rosszat,</l>
					<l>Szól Károly, - amily dús, keveset nem hozhat:</l>
					<l>Hadd jöjjön! igyekszünk cselt hányni a cselnek,</l>
					<l>S miénk az erőszak, ha fölingerelnek.”</l>
				</lg>
				<p>19</p>
				<lg>
					<l>Alázatosan egy fejedelmi érsek</l>
					<l>Monda: „Uram császár! nehogy olyat értsek:</l>
					<l>Hogy, ha magát foglyul kezeidbe adja,</l>
					<l>Felséged a hűbért vele megiratja.”</l>
					<l>„Nem, atyám!” mond Károly - s hunyorogva intett -</l>
					<l>„Eszembe se ötlik, ha te nem érinted;</l>
					<l>De köszönöm a szót, s ha egyéb nem használ...</l>
					<l>A többire nézve... úgy-e feloldoznál?”</l>
				</lg>
				<p>20</p>
				<lg>
					<l>Nem felel az érsek; szeme alig nyitva,</l>
					<l>Forgatja hüvelykét, mintha gombolyítna,</l>
					<l>Immár a tanács is eloszlani készül,</l>
					<l>Menet íly szók esvén e mai végzésrül:</l>
					<l>„Adsz Te hadat? én nem, Fönséges barátom,</l>
					<l>Míg az arany bulla betüjét nem látom.”</l>
					<l>Nincs is egyéb válasz az ilyen kérdésre:</l>
					<l>„Én nem adok: hát Te?” „Én sem adok; én se.”</l>
				</lg>
				<p>21</p>
				<lg>
					<l>Mire Lajos király odaért Trencsénhez,</l>
					<l>Császár feleletjét már vette kezéhez:</l>
					<l>Maga, népe bátran jöhet-mehet, irja;</l>
					<l>Vendégül az „édes öccse urát” hívja.</l>
					<l>Mindjárt is a várban, mihelyest megszálla,</l>
					<l>Titkos haditanács gyülekezett nála,</l>
					<l>Benső, bizodalmas nagy urak, vitézek,</l>
					<l>Kiket a tollamra dicsekedve vészek:</l>
				</lg>
				<p>22</p>
				<lg>
					<l>Négy Laczfiak: Endre, Mike, Mihál, István;</l>
					<l>Kettő Hédervári: Kont, a nádorispán</l>
					<l>S Lőrinc az idősebb: nagy Garai, Bebék,</l>
					<l>István, György, - s Druget, a legeleit tevék.</l>
					<l>Jó Lőkös Bertalan Péterfi Tamással,</l>
					<l>Giléti, Szudár György ültenek egymással;</l>
					<l>Szécsi van egy, Miklós; Kanizsai Lőrinc: -</l>
					<l>Te pedig, jó Toldi, a kilincset-őrizd!</l>
				</lg>
				<p>23</p>
				<lg>
					<l>Monda Lajos: „Már én, uraim, vitézek!</l>
					<l>Prágában a császár szeme közé nézek.</l>
					<l>Hívat, idéz, bosszant, csúffá akar tenni:</l>
					<l>Szégyen volna nekem oda el nem menni.”</l>
					<l>Az urak rádörgék közül-akarattal:</l>
					<l>„Igen uram, Prágát mi bevesszük haddal!”</l>
					<l>„Nem úgy!” - a király mond - „hiszen az nem virtus:</l>
					<l>Másféle kalandnak terem ott a mirtus.”</l>
				</lg>
				<p>24</p>
				<lg>
					<l>Akkor előadta levelét s a választ,</l>
					<l>Meg, hogy Prága alá sereget nem fáraszt,</l>
					<l>Valamíg császárral maga nem áll szemben:</l>
					<l>Vér se foly, és meglesz - vagyon oly hiszemben.</l>
					<l>Elszörnyedve mostan az urak legbátra,</l>
					<l>Csak Toldi veté a kacagány-bőrt hátra,</l>
					<l>Fölemelte öklét s hármat előlépvén</l>
					<l>Beleszól: „Mit féltek? én leszek ott, én, én!”</l>
				</lg>
				<p>25</p>
				<lg>
					<l>Toldi sem űzvén el az urak félelmét,</l>
					<l>Jobban kifejezte Lajos egész tervét:</l>
					<l>Hogy’ akar bémenni, micsoda pompával,</l>
					<l>Társzekerek, hintók, inasok számával;</l>
					<l>Minden inas, csatlós, pecérje, lovásza,</l>
					<l>Kocsi-, szekérhajtó, - igrice, solymásza,</l>
					<l>Palotás, pohárnok, kamarás, asztalnok:</l>
					<l>Lészen, olasz bőrben, egy-egy magyar bajnok.</l>
				</lg>
				<p>26</p>
				<lg>
					<l>Málhát visz ajándék ürügyén roppantat, -</l>
					<l>Gúnyszót a királyra hisz’ Prága sem mondhat,</l>
					<l>Hogy üresen jár, mint valamely kóborgó:</l>
					<l>Kell sok edény, szekrény, göngyöleg és hordó.</l>
					<l>Ezeket ha réven, ha eresztik vámon</l>
					<l>(Császár ajándéka: nem veszik azt számon):</l>
					<l>Fegyver is, amennyi oda kell, bejuthat; -</l>
					<l>Szerencse továbbá jelöl aztán útat.</l>
				</lg>
				<p>27</p>
				<lg>
					<l>Tetszősb vala már így a fiataljának,</l>
					<l>Ingerli vad íze a szilaj tréfának;</l>
					<l>De aki idősebb, egyre fejét rázza,</l>
					<l>S Hédervári Lajost ekkép zabolázza:</l>
					<l>„Megkövetem szépen: tudja-e Felséged,</l>
					<l>Hogy a cseh király hítt vala, mint vendéget;</l>
					<l>S ha Te alattomban így ellene törnél...</l>
					<l>Árulás ez, uram, a magyar embernél!”</l>
				</lg>
				<p>28</p>
				<lg>
					<l>„Tudom, apám!” szólt ő, - szeme lángot vetve -</l>
					<l>„Ne tanítson engem senki becsűletre!</l>
					<l>Tudom azt, és többet: követem meghozta:</l>
					<l>El akarnak fogni, áruló a gazda:</l>
					<l>Ott leszek! ám fogjon! Bírkozom egy csehvel,</l>
					<l>Kardra, ha kell, mindig; de ha cselt sző, csellel!</l>
					<l>Tudom én!... s magukkal etetem meg főztök:</l>
					<l>Koronázott kémem űl nekem ő köztök.”</l>
				</lg>
				<p>29</p>
				<lg>
					<l>Tapsola rá Toldi, az urak is többen, -</l>
					<l>Fejöket a vének lesüték féltökben,</l>
					<l>Most látják, hova megy: bizonyos veszélynek</l>
					<l>De tanáccsal jobban ingerleni félnek.</l>
					<l>Daliáit - kérik - jól megválogassa,</l>
					<l>Maga Toldi légyen a király inassa,</l>
					<l>Soha szent személyét ne bocsássa tágon:</l>
					<l>Felel érte mind ez, mind a másvilágon.</l>
				</lg>
				<p>30</p>
				<lg>
					<l>„Csak ide kell bizni! ide rám kell hagyni!</l>
					<l>Itt ez a nagy kővár: én is leszek annyi -</l>
					<l>Több leszek: a vár is, meg az őrség benne”</l>
					<l>Mond Toldi - „a volna csuda, ha baj lenne!”</l>
					<l>Ezután a névsort válogaták össze:</l>
					<l>Ki legyen olasznak, hány legyen öltözve?</l>
					<l>Ki meg a kiséret? ez is a javábol:</l>
					<l>S micsoda mozgással segítsen a tábor?</l>
				</lg>
				<p>31</p>
				<lg>
					<l>Ottan Apor-Laczfit mind az egész hadnak</l>
					<l>Javalák, az Endrét, országos hadnagynak</l>
					<l>S nevezé a király maga személyébe’,</l>
					<l>Útasitásúl ím ezt szabva elébe:</l>
					<l>Két nap egérútat a királynak adjon,</l>
					<l>Hogy Prága felé az jó messzi haladjon:</l>
					<l>Azután törjön bé egyenest Morvába,</l>
					<l>S azt nézze: mely úton legközelebb Prága?</l>
				</lg>
				<p>32</p>
				<lg>
					<l>Igy az egész tervet (de nem ennyi szóra)</l>
					<l>Hajnal hasadásig szedik ott apróra:</l>
					<l>Hogy, mint legyen... ez s az... ha igy, ha úgy üt ki;</l>
					<l>Meglátjuk a sorján, minek irjam itt ki.</l>
					<l>Teszik az indulást holnapi éjjelre:</l>
					<l>Akkor a leventék gyűljenek egy helyre,</l>
					<l>Hol az olasz gúnyát kiki majd felölti.</l>
					<l>Levelét azonban a király szétküldi.</l>
				</lg>
				<p>33</p>
				<lg>
					<l>A budait mondom: miszerént tudhassák</l>
					<l>A római pápa s többi hatalmasság,</l>
					<l>Hogy Lajos a békét milyen okért bontja;</l>
					<l>Követ viszi szélyel, szóval is elmondja:</l>
					<l>Másnap egész estig a daliák lelkét;</l>
					<l>Erejét, virgoncát szemen kiszemelték;</l>
					<l>Kész vala mind rögtön, s alkonyodás tájba’</l>
					<l>Öltözni begyűltek a nagy palotába.</l>
				</lg>
				<p>34</p>
				<lg>
					<l>Nem esett ám könnyen olasz öltőt venni;</l>
					<l>Csat, pecek és fűző, kapocs - ajaj! mennyi;</l>
					<l>Ki elől, ki hátul hányféle hasíték!...</l>
					<l>A király szolgái végre kisegíték.</l>
					<l>Egymásra nevettek a bajnokok aztán,</l>
					<l>Hol erre, hol arra újjal mutogatván;</l>
					<l>Maga Toldi, ámbár szíve zokog jajtól,</l>
					<l>Nem óhatta magát egy szörnyű kacajtól.</l>
				</lg>
				<p>35</p>
				<lg>
					<l>Végig nézve magán: „terem-uccse” mondja,</l>
					<l>„Megijed az ember, meztelen a combja;</l>
					<l>Se neszi se hangja léptiben a nyomnak;</l>
					<l>Macskának való e ruha, vagy asszonynak.”</l>
					<l>S összeüti sarkát, szár-élire csattant:</l>
					<l>Sarkantyu se csördült, harizsnya se csattant;</l>
					<l>„Ne bomolj!” kacagtak a többi vitézek</l>
					<l>De még másnap is ám, ha Toldira néztek.</l>
				</lg>
				<p>36</p>
				<lg>
					<l>Másnap ebéd tájon Karpat hegyek ormát</l>
					<l>A falka eléré s látta zabos Morvát;</l>
					<l>Iszonyú hűhóval a szoroson mennek,</l>
					<l>Mint málhavivői nagy fejedelemnek;</l>
					<l>Kocsis az ostorral pattogat és kongat,</l>
					<l>Ki elől, ki hátul csatorál, kurjongat;</l>
					<l>Mennek, elakadnak, összecsoportoznak:</l>
					<l>Csupa rendetlenség ami rendet hoznak.</l>
				</lg>
				<p>37</p>
				<lg>
					<l>Mindez azért történt, hogy hallja meg a cseh,</l>
					<l>S király jövetelét, ha van őr, jelentse;</l>
					<l>Volt is, ugyan volt ám! sok is a dicsőség!</l>
					<l>Ott várta Lajost már a tisztelet-őrség -</l>
					<l>Legalább négyannyi mint a király népe;</l>
					<l>Telik a hintóknak utána, elébe,</l>
					<l>Marad oldalvást is ragyogó láncsákkal;</l>
					<l>Megelégedtek vón’ fele barátsággal.</l>
				</lg>
				<p>38</p>
				<lg>
					<l>Titkon a magyar most egymásra tekinget:</l>
					<l>Viselnek alul mind sodros acél inget,</l>
					<l>S fegyverre mi volna szekerekről kapni?</l>
					<l>Ennyi csehnek ott-helyt zöld fűbe harapni?</l>
					<l>Toldi, hogy a Felség akaratját értse,</l>
					<l>Odasúg; de az mond: „nem! a világért se!</l>
					<l>Megtiltom! a szót is, nemhogy az ily harcot;</l>
					<l>Mutasson előttök kiki nyájas arcot.”</l>
				</lg>
				<p>39</p>
				<lg>
					<l>Így hát azon egy nap haladának békén,</l>
					<l>Keveset ád a cseh olaszos vendégén:</l>
					<l>Látja, mi had sincsen, csak udvari renyhe,</l>
					<l>Valami szorosan rájok mit ügyelne.</l>
					<l>Kezdtek mutogatni, inteni távolról,</l>
					<l>Kocsis a szekérről, cseh vitéz a lóról,</l>
					<l>Mint az, ki a nyelvet nem érti; való is:</l>
					<l>Mind olasz a csehnek még a magyar szó is.</l>
				</lg>
				<p>40</p>
				<lg>
					<l>De kivált az olyan szekereket dongják,</l>
					<l>Honnét kihasalnak borral tele dongák,</l>
					<l>Mert ez ital Károly cseh hegyein ritka,</l>
					<l>Termeszte idővel, most még csupán itta</l>
					<l>De azért a csehek, mi van abban, tudták,</l>
					<l>Nyujtogaták is rá a nagy ádámcsutkát;</l>
					<l>A magyar ellenben rázta fejét: nem! nem!</l>
					<l>Szomjukat ingerlé folytonosan e „nem”.</l>
				</lg>
				<p>41</p>
				<lg>
					<l>Végre a királynál a magyar leventék,</l>
					<l>Mit mível a borra a cseh, bejelenték:</l>
					<l>„Jól van! igen jól van! nem kell nekik adni,</l>
					<l>Hanem egyet szépen velök ellopatni.”</l>
					<l>Mindjárt is, etetni mihelyest kifogtak,</l>
					<l>Álomra ledőlvén, ügyesen hortyogtak,</l>
					<l>Egy öreg hordóval a csehet ellesve:</l>
					<l>No hisz’ elég is lesz nekik az ma estve!</l>
				</lg>
				<p>42</p>
				<lg>
					<l>Másnap is úgy történt, harmadikon szinte,</l>
					<l>S mindennap. Sose volt ilyen útjok mint e:</l>
					<l>Lajossal ez a had elmenne világra; -</l>
					<l>Hanem immár itt van tornyos erős Prága.</l>
					<l>Őrség a kapuban váltakozik újjal,</l>
					<l>A régi dicsekszik, mutogat is ujjal -</l>
					<l>S elmondja, kit úton-útfélen találhat:</l>
					<l>Mily drága dolog e mostani szolgálat.</l>
				</lg>
				<p>43</p>
				<lg>
					<l>Mint egy csillagos ég, Lajos ott beméne,</l>
					<l>Urai, szolgái, sok hintaja, méne;</l>
					<l>Álommal ez a fény, e pompa határos,</l>
					<l>Csupa nyitott szem, száj mind az egész város.</l>
					<l>Vala ott császárnak szép nagy palotája,</l>
					<l>Odaszállt Prágában magyarok királya,</l>
					<l>Mivel maga Károly fent lakik a várban</l>
					<l>Szellősb neki ott fenn, kellemesebb nyárban.</l>
				</lg>
				<p>44</p>
				<lg>
					<l>Parancsot a császár, s ada engedelmet,</l>
					<l>Fogadni Lajost úgy; mint nagy fejedelmet,</l>
					<l>Hogy mi hadat sem hoz, eleve is hallván,</l>
					<l>S az ajándék hírét maga megsokallván.</l>
					<l>Mérföldnyire immár a harangok zúgtak,</l>
					<l>Lobogó zászlóktul lombosok az útak;</l>
					<l>A prágai érsek szót-szólva fogadja,</l>
					<l>A város, a céhek, a helyőrség nagyja.</l>
				</lg>
				<p>45</p>
				<lg>
					<l>Kiket illendően elfogadott, s mára</l>
					<l>Szólit Lajos egy kis esti lakomára.</l>
					<l>Sürögnek azonnal tisztjei, szakácsi,</l>
					<l>Versengve a nappal ragyogó bográcsi;</l>
					<l>Arany-ezüst tálak, evő-ivó szerszám,</l>
					<l>A társzekerekből, nem száz, de ezer szám,</l>
					<l>S ínyre való minden drága készületnek</l>
					<l>A java - burokból onnan kiszületnek.</l>
				</lg>
				<p>46</p>
				<lg>
					<l>Kapuzárás elmult: börtön erős Prága;</l>
					<l>Benne Lajos király, mint egy kalickába;</l>
					<l>De azért vígan van - mire is gondolna! -</l>
					<l>Mintha eszem-iszom, puha ember volna.</l>
					<l>Császárnak azonban ezt is bejelenték,</l>
					<l>Miben leli kedvét a fiatal vendég,</l>
					<l>Hogy’ kivan és múlat prágai urakkal:</l>
					<l>S követét küldé rá izenő szavakkal:</l>
				</lg>
				<p>47</p>
				<lg>
					<l>Hallja, megérté, hogy magyarok királya,</l>
					<l>Mint már szófogadó fia és szolgája;</l>
					<l>Helytállani jött a birodalmi széken,</l>
					<l>Adaját is hozva, mellyel adós régen,</l>
					<l>Idején hát holnap, ha meglátogatja;</l>
					<l>Császár a Hradsinban kegyesen fogadja,</l>
					<l>Mint hűbérfizető fejedelmet illik -</l>
					<l>Vagy Prága előtte soha meg nem nyílik.</l>
				</lg>
				<p>48</p>
				<lg>
					<l>Míg a lakomán ezt a követ elmondta,</l>
					<l>Lajos; foga gyöngyét ajakába nyomta;</l>
					<l>„Jól van; igyál hát rá!... bort adjatok ennek!</l>
					<l>Hisz’ nem azért jöttem, hogy meg ne jelenjek.”</l>
					<l>Toldi a markába nyom egy arany kelyhet,</l>
					<l>Nem birta, nehéz volt, úgy tartani kellett,</l>
					<l>De azér’ meghúzta, tetszett a jámbornak,</l>
					<l>S „brr!” mondá ki nevét magyarúl a bornak.</l>
				</lg>
				<p>49</p>
				<lg>
					<l>Jó; a követ elment. De nem is ment több cseh</l>
					<l>Akkor egész éjjel haza onnan egy se’:</l>
					<l>Magyarok a tisztes cseheket leitták</l>
					<l>Amint poharazva sarokba szoríták.</l>
					<l>Magok úgy ittak, hogy baja egynek sem lett,</l>
					<l>De azért mind részeg a cseh barát mellett</l>
					<l>Ki józanon addig nevette, kacagta</l>
					<l>A magyart, míg elnyúlt, padon vagy alatta.</l>
				</lg>
				<p>50</p>
				<lg>
					<l>Kivűl is azonban furcsa dolog történt:</l>
					<l>Úgy volt kicsinálva, s úgy fordula önként</l>
					<l>Sorral a nagy hordók prágai piarcon</l>
					<l>Álltak szekerestül, mint ágyuk a harcon.</l>
					<l>Bámulta özön nép: szerencse, ha látták,</l>
					<l>Legtöbbje bizony csak szomszédai hátát, -</l>
					<l>De a mulatságra mégse’ panaszkodtak;</l>
					<l>Azután egyenkint haza álmosodtak.</l>
				</lg>
				<p>51</p>
				<lg>
					<l>Ám a vitézlő rend, aki kivált egyszer’</l>
					<l>Nyelvét belemártá, nem érte meg ezzel:</l>
					<l>Legelébb is jöttek a reggeli őrök,</l>
					<l>Atyjafiát a bor kívánta belőlök.</l>
					<l>Mint legyek az édest, virágot a lepkék,</l>
					<l>Hessentve, riasztva, tömegesben lepték,</l>
					<l>S pajtáskodva, ki, hogy’: kacsintva, jelekkel,</l>
					<l>Tudtul adák nyilván, hogy már bizom’ e kell!</l>
				</lg>
				<p>52</p>
				<lg>
					<l>Tette magát, adna az olasz, de nem mer,</l>
					<l>Míg a palotából utasítást nem nyer,</l>
					<l>De nyomon bekülde némi követséget,</l>
					<l>S jött egy aranyos tiszt csakhamar e végett.</l>
					<l>„Magyarok királya” - szóla magok nyelvén -</l>
					<l>„Cseh vitéz bajtársak, titeket kedvelvén,</l>
					<l>Egy-egy öreg kupát adat egy személyre;</l>
					<l>Igyatok, hogy megjött, az egészségére.”</l>
				</lg>
				<p>53</p>
				<lg>
					<l>Nosza sisakkal mind kupa helyen kéri,</l>
					<l>Gyomra kivánságát a fejéhez méri,</l>
					<l>Mint a feje, nem fél annyi csomó bortul,</l>
					<l>Sőt kétszer is aztán, háromszor is fordul.</l>
					<l>Híre fut azonban, aki jöhet jő is,</l>
					<l>Elküldi sisakját kapunálló őr is;</l>
					<l>A tisztje?... az alszik benn a palotában,</l>
					<l>Lehordva saroglyán, hűs pince szobákban.</l>
				</lg>
				<p>54</p>
				<lg>
					<l>Majd Prága vitézlő céhei sem hagyják</l>
					<l>Részöket, - ők látván el az őrség nagyját;</l>
					<l>Ötvösök, ijjgyártók, varga, szabó jőnek,</l>
					<l>S vaskos daliái a nehéz pőrölynek.</l>
					<l>Ezeket a bajnok tűzi nevetségül:</l>
					<l>Szabó nem szabadul mekegő hang nélkül,</l>
					<l>S kire ami csúfság volt a lovagkorban; -</l>
					<l>Hanem egy kis tréfa elcsúszik a borban.</l>
				</lg>
				<p>55</p>
				<lg>
					<l>Késő éjszaka már nyúlt kora regellé,</l>
					<l>Vastag sürü fátyla áttetsző lepellé,</l>
					<l>Mikor elnémultak Prágában a gajdok,</l>
					<l>S fegyverre szökellett minden erős bajnok.</l>
					<l>Arcukat ingerlő hűs levegő hatja,</l>
					<l>Születik páncélon egek új harmatja:</l>
					<l>De belől izzó-szén levegőt lehellnek,</l>
					<l>Tüzel a szem, s magva dörömböz a mellnek.</l>
				</lg>
				<p>56</p>
				<lg>
					<l>Mint, ha rekedt zugból hegyi pára följön,</l>
					<l>Köd oszlopa végig hentereg a völgyön,</l>
					<l>Nyoma sincs, zaja sincs; csak az árnya mélyed,</l>
					<l>Teszi éjszakábbá, hol elmegy, az éjet:</l>
					<l>Nyomúlnak előre a magyarok csendben</l>
					<l>Fekete foltonkint, katonás zárt rendben,</l>
					<l>Amerre vakabb és néptelen az utca;</l>
					<l>Vezet egy-egy falkát jártas kalauzza.</l>
				</lg>
				<p>57</p>
				<lg>
					<l>Legelébb a város kapuit elállják,</l>
					<l>Hol az őrállókat mind fekve találják,</l>
					<l>Kötözik a lábát és kezeit össze,</l>
					<l>Noha részegség már jobban lekötözte.</l>
					<l>Ébren ha vagy egyet dűlöngeni lelnek,</l>
					<l>Veszik azt is közzé meredő fegyvernek,</l>
					<l>Száját tömi foszlány és józan ijedség,</l>
					<l>S elhajtják, hogy az őrt őrzet alá vessék.</l>
				</lg>
				<p>58</p>
				<lg>
					<l>Mint akna ha készül lobbantani várat,</l>
					<l>S földben a tolvaj tűz hinte gyökér-szálat,</l>
					<l>Azután csend áll bé, iszonyú míg roppan,</l>
					<l>Ki veszni fog, nem fél, ki öl, az fél jobban:</l>
					<l>Magyarok, húzódván kiki a tett helyre,</l>
					<l>Fojtott pihegéssel úgy várnak a jelre:</l>
					<l>Oly tréfa ez, ami ha sikerűl, játék;</l>
					<l>De ha nem: vérontó eleven mészárszék.</l>
				</lg>
				<p>59</p>
				<lg>
					<l>Ott nagy riadásra jó Prága fölébred,</l>
					<l>Bősz harci kiáltás veri föl a népet,</l>
					<l>Recsegő rézkürt hang, ropogása dobnak,</l>
					<l>Mit falai százszor ide-oda dobnak;</l>
					<l>Ablak alatt száguld a csata vad ménje,</l>
					<l>Ütközik a szembe láncsa futó fénye:</l>
					<l>Jaj a halló fülnek! jaj a látó szemnek!</l>
					<l>Oda vagyunk! végünk! vége ma mindennek!</l>
				</lg>
				<p>60</p>
				<lg>
					<l>Futkos az őrült nép, egyingben, ijedten,</l>
					<l>(Nem ember az ember mikor öltözetlen),</l>
					<l>Javait, féltőjét utcára kihordja,</l>
					<l>Önnön akadályát cipeli mint hangya.</l>
					<l>Összecsap, órjássá, ez az egyenkinti</l>
					<l>Rémület, és a bajt arányba’ tekinti;</l>
					<l>Dagad a hír: „kapu odavan! nincs mentség!</l>
					<l>Sehol egy védő kar; özön az ellenség!”</l>
				</lg>
				<p>61</p>
				<lg>
					<l>Sokasítja számát a magyar is önként:</l>
					<l>Itt terem, ott terem, futosó mennykőként,</l>
					<l>Gyalogot megsarkal, hadonáz gerelyje,</l>
					<l>Hogy az ijedséget táplálja, növelje.</l>
					<l>Rabol is: a hurcolt holmit lerakatja;</l>
					<l>De a vérontást csak ígéri, mutatja, -</l>
					<l>Hanem a hír jajgat más, távoli vészről:</l>
					<l>Pusztára legyilkolt egy-egy városrészről.</l>
				</lg>
				<p>62</p>
				<lg>
					<l>Kegyelem-zászlót tűz minden ijedt asszony,</l>
					<l>Lepedőt vagy abroszt fut hogy kiakasszon:</l>
					<l>Egy ruhaszárító most az egész Prága,</l>
					<l>Szedi a nép össze, ami féltő, drága.</l>
					<l>Hősei, ébredvén, mámorosan búnak,</l>
					<l>Teszi magát némely, nyomorék- s bárgyúnak;</l>
					<l>Ki paraszt gúnyát vesz, ki tépi magárul,</l>
					<l>Ami vitéz embert díszít, vagy elárul.</l>
				</lg>
				<p>63</p>
				<lg>
					<l>Nem juta hírmondó efelől a várba,</l>
					<l>S oly távol esik, hogy nem hat oda lárma;</l>
					<l>De Lajos mond bölcsen: „Nagy ideje mennünk:</l>
					<l>Pünkösdi királyság e mi győzedelmünk.</l>
					<l>Ha kijózanodnak félelem- és borbul,</l>
					<l>Bizony egész Prága szembe reánk fordul,</l>
					<l>Mihelyest eszmél, hogy seregünk maroknyi:</l>
					<l>Addig kell e dolgot magyarosan fogni.”</l>
				</lg>
				<p>64</p>
				<lg>
					<l>Míg szóla, felugrott szögsárga lovára,</l>
					<l>Nyusztos, aranymentés kiséret utána,</l>
					<l>Bélelve a dolmány szemezett páncéllal,</l>
					<l>Cifra hüvely tömve dömöcki acéllal.</l>
					<l>Jó Toldi se’ hagyja tollas buzogányát,</l>
					<l>Királynak viszi, mint inas, írományát:</l>
					<l>Göngyöli a furkót redves kutyabőrbe,</l>
					<l>Öklömnyi viaszak csüngvén ki belőle.</l>
				</lg>
				<p>65</p>
				<lg>
					<l>Hát látják, miután a kapuhoz értek:</l>
					<l>Zárva maradt; nincs kulcs; lakatja temérdek:</l>
					<l>Feszíti belőlrül vasheveder s szálfa,</l>
					<l>Nagy kalapú szeggel hozzá kalapálva.</l>
					<l>Toldi leszáll, nézi: „hadd emelintem meg!”</l>
					<l>Alá szegi vállát egyik szelemennek;</l>
					<l>Ropog a kő, a vas; roppan az ő csontja;</l>
					<l>Nagy fallal a sarkát, a kaput leontja.</l>
				</lg>
				<p>66</p>
				<lg>
					<l>Lajos az őrségnek meghagyta, kimenve:</l>
					<l>Senkit ne bocsásson az nap se ki, sem be;</l>
					<l>Mégis elillant egy, valamely csatornán,</l>
					<l>Vagy falból kiszögellt kövek érdes ormán,</l>
					<l>S mikor a császári palotába mentek,</l>
					<l>Föl a márványlépcsőn, a király és rendek:</l>
					<l>Ott fúrakodott a kiséret’ inába</l>
					<l>S hajtja csehül egyre: „Práha”, azaz „Prága.”</l>
				</lg>
				<p>67</p>
				<lg>
					<l>„Ejnye! korán jő ez” - Lajos így aggódik,</l>
					<l>„Fejünkre kel a vész, ha ez befuródik;</l>
					<l>Én tudom: a tábort hadaim szétverték,</l>
					<l>Hanem erről Károly hírt nehezen nyert még.”</l>
					<l>Ura szavát Toldi hallá figyelemmel,</l>
					<l>S úgy simítja csehet puha pergamennel,</l>
					<l>Hogy csak lekalimpált a lépcső aljába;</l>
					<l>Guta üté rögtön; benne rekedt „Prága”.</l>
				</lg>
				<p>68</p>
				<lg>
					<l>Odalent nem tudják császári vitézek,</l>
					<l>Mi baja. Egyik mond: leesett a részeg;</l>
					<l>Más hittel ajánlja szava bizonyságát:</l>
					<l>„Azt mondta: bevették a magyarok Prágát”.</l>
					<l>Tetszik ez állítás csupa képtelennek;</l>
					<l>Döfölik, hogy szóljon: sose szólal e meg;</l>
					<l>Van zavar és patvar: bejelentsék, vagy ne?</l>
					<l>Azután elküldtek; nézni mi van benne.</l>
				</lg>
				<p>69</p>
				<lg>
					<l>Botját ura megett hű Toldi szorítja,</l>
					<l>Duzzad a fejében nagy tollu barétja,</l>
					<l>Halántékiba vér tolul amint mennek:</l>
					<l>A kezdete sem jó, vége mi lesz ennek!</l>
					<l>Három szoba tömve fényes alabárddal,</l>
					<l>Sikátoron a közt verekednek által,</l>
					<l>S mikor elhaladtak, össze magát zárja,</l>
					<l>Mint csónak után a vizek omló árja.</l>
				</lg>
				<p>70</p>
				<lg>
					<l>Bent is, folyosóin a nagy palotának,</l>
					<l>Fegyveres őrállók környöskörül állnak.</l>
					<l>Közepett a császár ül aranyos székben,</l>
					<l>Mint egy öreg isten, mint ha csak az égben.</l>
					<l>Feje fölött nap, hold, sok csecsemő angyal</l>
					<l>Kirakva, kivarrva, gyémánttal, arannyal;</l>
					<l>Két oldalon a tíz koronás fők rendbe’:</l>
					<l>Maga nem szól, csak néz: nézi Lajost szembe.</l>
				</lg>
				<p>71</p>
				<lg>
					<l>Keményen Lajos azt neki visszanézi,</l>
					<l>Térdet-fejet nem hajt, sem ő, se vitézi:</l>
					<l>Magyarok királya áll mereven, s hallgat;</l>
					<l>Toldi susog hátul: „Vágjuk ki magunkat!”</l>
					<l>Sarkát az urának nyomkodja szünetlen,</l>
					<l>Serkedez a vér is belőle kegyetlen:</l>
					<l>Lajos, egy szó nélkül, azt is bizony állja:</l>
					<l>Néz mereven, s hallgat magyarok királya.</l>
				</lg>
				<p>72</p>
				<lg>
					<l>Miklós azt hiszi, fél, megijedt fegyvertül:</l>
					<l>Pedig a kockáját várja hogyan perdül,</l>
					<l>Csillaga fordultát bizalommal várja:</l>
					<l>Szerencse! ma pillants a merész királyra.</l>
					<l>Császár is, elúnván farkasszemet nézni,</l>
					<l>Monda: „Eredj, hirnök! közelebb idézni:</l>
					<l>Mi dolog ez, kérdjed, hogy szó se jön ajkán?</l>
					<l>S nem járul előnkbe, térdet-fejet hajtván?”</l>
				</lg>
				<p>73</p>
				<lg>
					<l>Fennszóval a hírnök harsogta beszédét;</l>
					<l>Meg sem hallja bizony cseh király’ cselédét</l>
					<l>Szemével a császárt nézi keményebben,</l>
					<l>De ajakáról hang egy is el nem lebben.</l>
					<l>Kezde a nagy császár zavarodni dolgán,</l>
					<l>S monda: „Lajos király! birodalmi szolgám!</l>
					<l>Lépj közelebb, s hódolj, mint kötelességed:</l>
					<l>Azután foglalhatsz oldalamon széket.”</l>
				</lg>
				<p>74</p>
				<lg>
					<l>Nem szól Lajos, áll csak. - Egyszerre azonban</l>
					<l>Hátul az őrség közt moraj, izgalom van.</l>
					<l>Mint haladó hullám, reng bárdja, sisakja,</l>
					<l>Végre kifejlődik a tolongás magva:</l>
					<l>Egy harcfi, aléltan, lepve csomós vérrel,</l>
					<l>Császárja elé rogy, nem annyira térdel,</l>
					<l>S jajt nyögve magából, és hányva keresztet,</l>
					<l>Heves unszolásra így szólani kezdett:</l>
				</lg>
				<p>75</p>
				<lg>
					<l>„Oda egész tábor! Oda egész ország!</l>
					<l>Hadaink’ elfogták, leölék, szétszórták!</l>
					<l>Hajnal előtt tegnap beütött Morvába;</l>
					<l>Mi csatát sem álltunk: nagy erő, hiába!</l>
					<l>Sokat az ellenség hada hányt fegyverre,</l>
					<l>Sokat a várrablók, hogy az isten verje!</l>
					<l>Jön a magyar; dúl, foszt; özön az, temérdek;</l>
					<l>Csuda, ha már eddig Prágába nem értek.”</l>
				</lg>
				<p>76</p>
				<lg>
					<l>Tüstént az ijedség rém képe alászáll,</l>
					<l>Maga is hol zöldűl, hol sárgul a császár;</l>
					<l>Még fel sem ocsudik; hát ime már most a</l>
					<l>Prága elestével szalad egy Jób-posta.</l>
					<l>Elfordítja fejét, hátra nyög és jajdul,</l>
					<l>Emeli a hírnek két tenyerét pajzsul,</l>
					<l>Kardját a magyarság verdesi csörrenve,</l>
					<l>Maga Lajos büszkén így áll vele szembe:</l>
				</lg>
				<p>77</p>
				<lg>
					<l>„Értsem okát, császár, hogy mire hívattál,</l>
					<l>Messzi országomból ide fárasztottál;</l>
					<l>Itt vagyok! azt kérdem, te felelj most rája:</l>
					<l>Hozzon adót másszor magyarok királya?”</l>
					<l>Nyájasan a császár fordul a vendéghez:</l>
					<l>„Fiam! egy tréfáért a tréfa elég lesz;</l>
					<l>Vagy, ha harag, szüntesd lángját haragodnak</l>
					<l>Csillapítsd bosszúját mérges magyaroknak.</l>
				</lg>
				<p>78</p>
				<lg>
					<l>„Atyafi hűségem’, itt a kezem! fogadd,</l>
					<l>És íme, barátul mind e királyokat,</l>
					<l>Városimat kíméld, ne is ellenkezzünk:</l>
					<l>Örökös békét mi, hit alatt szerezzünk.</l>
					<l>Magam ezt oly módon irásba teendem:</l>
					<l>Ha fiakkal Isten nem áldana engem;</l>
					<l>Ha leánykám felnő s tetszik feleségül:</l>
					<l>Rád Morva-, Csehország szálljon örökségül.”</l>
				</lg>
				<p>79</p>
				<lg>
					<l>Szinte kezét nyújtá Lajos is juházva.</l>
					<l>De Toldi sörényét haragosan rázza:</l>
					<l>Nincs szája-ízére az ilyen békesség,</l>
					<l>Hogy a királyokkal vér nélkül megessék.</l>
					<l>Nosza előrántá buzogányát rájok:</l>
					<l>„Meghigyétek ti ezt, tizenegy királyok!</l>
					<l>Uratokat Lajost úgy ne szolgáljátok:</l>
					<l>Agyatokba rontom arany koronátok!</l>
				</lg>
				<p>80</p>
				<lg>
					<l>Erre mosolygóvá Lajos ajkát vonja:</l>
					<l>„No-no, öreg! csínján. - Olyan ez! kimondja,</l>
					<l>S megteszi amit mond; vele mind se’ bírunk:</l>
					<l>Jobb, ha kötést mindent gyorsan aláírunk.”</l>
					<l>Hamar a szerződés, békekötés meglett. -</l>
					<l>Azután vigságtól harsog minden szeglet;</l>
					<l>Lajos ajándékit tornácba hozatja,</l>
					<l>Mivel önként már most, és szívesen adja.</l>
				</lg>
				<p>81</p>
				<lg>
					<l>Ott három egész nap, három egész éjjel</l>
					<l>Múlatoz a többi koronás személlyel;</l>
					<l>Lajos eszét, szívét csudálva csudálják:</l>
					<l>Becsűlik öreggé magyarok királyát: -</l>
					<l>Negyedik hajnalban lóra kap és indul;</l>
					<l>Vígan kocog a had Prága kapuin túl,</l>
					<l>Ki-ki önnön tettét elmondva, mi része:</l>
					<l>Illeszti örömmel a közös egészbe.</l>
				</lg>
				<p>82</p>
				<lg>
					<l>E prágai dolgot keresed hiába -</l>
					<l>Nem íratta bizony császár krónikába;</l>
					<l>Nem kérkedik ezzel a cseh, sem a német</l>
					<l>Csak rám ne kiáltsa: nem igaz történet!</l>
					<l>De hirdeti ám az aranyajkú monda,</l>
					<l>Lajos e tettét is koszorúba fonta;</l>
					<l>Melyet ha valaki, puszta szómra, kétel:</l>
					<l>Könyvbe is megírta Illosvai Péter.</l>
				</lg>
				<p>83</p>
				<lg>
					<l>Lajos, útközben már, valahol megszállott.</l>
					<l>Sőt azelőtt is, míg a lakoma állott,</l>
					<l>Bajnokit elkezdé szólítni be rendre,</l>
					<l>S kit-kit ajándékkal lepni meg, érdemre.</l>
					<l>Hű Toldi Szalontát adományúl kapta,</l>
					<l>Nagy irha-levélen, pecsét is alatta,</l>
					<l>S aranyos betűkkel: Nicolaus Toldi;</l>
					<l>A deákját így kell magyarul gondolni:</l>
				</lg>
				<p>84</p>
				<lg>
					<l>Hogy, lévén ez a vár magvaszakadt jószág,</l>
					<l>Ötvennyolc telek is vele járandóság,</l>
					<l>Lajos azt egészen hű Toldinak irja,</l>
					<l>Mind maradékostul, örökösen birja:</l>
					<l>Földjét, legelőit, síkjait és halmát,</l>
					<l>Erdeit és rétjét, vizeit és malmát,</l>
					<l>Halászó, vadászó, madarászó helyét;</l>
					<l>Soha e birtokban bolygatni ne merjék.</l>
				</lg>
				<p>85</p>
				<lg>
					<l>De Toldi örűlt is, nem is örűlt ennek;</l>
					<l>Búsan aláhorgad feje, amint mennek,</l>
					<l>Lova’ minden léptén szomorúan bólint,</l>
					<l>Senkise szól hozzá, senkit meg nem szólít.</l>
					<l>Mint teher, a lónak rázni magát hagyja,</l>
					<l>Nagy teher is ő most, meg az ő bánatja,</l>
					<l>Egyedül bandúkol, külön az útfélen,</l>
					<l>S maradoz, mint holtvíz fürge folyam-szélen.</l>
				</lg>
				<p>86</p>
				<lg>
					<l>Mint fájdalma eláll tűzbe hozott tagnak,</l>
					<l>De ha megpihen rá, kétszeresen szaggat;</l>
					<l>Vagy mint ha ki búját öli este borban,</l>
					<l>Az veri fel másnap keserű mámorban:</l>
					<l>Úgy vala most Toldi; enyhűlt szive, lelke,</l>
					<l>Míg harci kalandja izgatta, tüzelte;</l>
					<l>De hogy ezt a kedvét egy álma elmosta,</l>
					<l>Kétszeresen fájdúl Piroska! Piroska!</l>
				</lg>
				<p>87</p>
				<lg>
					<l>Piroska, Piroska! ez az édes-átkos!</l>
					<l>Mindenfele éj van, ez az egy világos;</l>
					<l>Ott lehet a hírnév, cser-koszorúk lombja,</l>
					<l>Rázza fejét Toldi: „de ha nem ő fonja!...</l>
					<l>Ott ez az élet, s rá örök üdvösségül</l>
					<l>Másik is: azt mondja: „de ha nála nélkül!...</l>
					<l>Minden egyéb úton lelke gyötrelembe</l>
					<l>Apad el, mint elvész patak a fövenybe.</l>
				</lg>
				<p>88</p>
				<lg>
					<l>Oh! folyna e lélek, rohanna magátul,</l>
					<l>Csak büszke becsűlet ne állana gátul;</l>
					<l>Piroska lelkével bizony összefolyna,</l>
					<l>Csak adott szó s ál harc szemérme ne volna;</l>
					<l>Noha könnyelműen adott szava Tarnak;</l>
					<l>Noha dévaj csínje a daliás karnak.</l>
					<l>Mindegy! lehetetlen; veséibe véső</l>
					<l>Fájdalom ezt mondja: „de ha késő! késő!”</l>
				</lg>
				<p>89</p>
				<lg>
					<l>Így észre se venné, rendre hogy elhagyták,</l>
					<l>A sereghajtók is már szinte haladták,</l>
					<l>Ha legénye Bence közülök nem szólna:</l>
					<l>Felnéz; kacagástól nincs ami megóvja.</l>
					<l>Furcsa jelenség volt: sárga lován Bence,</l>
					<l>Bencén málha-csomó, akar egy petrence,</l>
					<l>Nagy lepedő holmi lapitá a lóra,</l>
					<l>Látszott is az ember, meg nem is, alóla.</l>
				</lg>
				<p>90</p>
				<lg>
					<l>Terhe alatt Bence mosolyogva izzad,</l>
					<l>Fogait mutatja, mindet a harmincat:</l>
					<l>„Jó dolog ám a harc!” még messze kiáltja,</l>
					<l>„Keres ott az ember, Nemzetes úr, látja?”</l>
					<l>„Lerakod most mindjárt!” Toldi riad. „Szállj le!</l>
					<l>Megveszem.” - Ezt hallván Bence sohajt: „ájnye!”</l>
					<l>De mit vala tenni? Leraká a gyepre</l>
					<l>A holmit; az árát fanyalogva zsebre.</l>
				</lg>
				<p>91</p>
				<lg>
					<l>Vala ez négy vánkos, egy ócska derékalj,</l>
					<l>Ló-vakaró, cingomb egy össze-marékkal,</l>
					<l>Vasaló, bőr-lámpás, fövenyóra, balta:</l>
					<l>Prága piacán ezt a hősfi rabolta.</l>
					<l>Most jövevény útas szedi majd fel mindet,</l>
					<l>Vissza reá Bence hiába tekinget. -</l>
					<l>Paripája véknyát érinti a bajnok,</l>
					<l>S vígabban ereszti utána a rajnak.</l>
				</lg>
				<p>92</p>
				<lg>
					<l>S Nagyfaluba vidám képzelete vonta:</l>
					<l>Oda már nincs messze új vára, Szalonta;</l>
					<l>Ismeri bástyáit, kapuit és tornyát,</l>
					<l>Vércse után sokszor mászta hegyes ormát.</l>
					<l>S megriad a kürtszó odafenn, úgy tetszik.</l>
					<l>A dobogó hídat elébe eresztik,</l>
					<l>Fönn meg az erkélyen hű asszonya várja:</l>
					<l>Piroska, Piroska - fészken űlő párja.</l>
				</lg>
				<p>93</p>
				<lg>
					<l>„Elég is, elég is, - így fűzi magában -</l>
					<l>Nekem a hazáért harcolni hazátlan -</l>
					<l>Eleget saslódtam becsűletért eddig:</l>
					<l>Hol két láncsa feszült, az enyim volt egyik.</l>
					<l>Lám az oroszlánnak van hová megtérhet.</l>
					<l>Vár szelidebb nőstény réti csikasz férget:</l>
					<l>S én a dicsőségben egyedül mint fénix,</l>
					<l>Páratlan elégjek?... Ember vagyok én is.”</l>
				</lg>
				<p>94</p>
				<lg>
					<l>Így Toldi szünetlen győzte magát okkal,</l>
					<l>De bizony kevésre ment volna azokkal;</l>
					<l>Ha szerelmi tündér csalogató képzet</l>
					<l>Nem hordana egyre neki bűvös mézet.</l>
					<l>Száll oda, száll vissza; borítja Piroskát,</l>
					<l>Lepi bokrosan, mint raj a virágos fát;</l>
					<l>Hordván neki azt a sok gyönyörűséges</l>
					<l>Szívbeli jót, melynek fúlánkja is édes.</l>
				</lg>
				<p>95</p>
				<lg>
					<l>Arra nem is gondol, kétségbe se’ hozza,</l>
					<l>Hogy a leány őtet ne szeretné vissza;</l>
					<l>Őrzi magát büszkén, tudja parancsolhat,</l>
					<l>Nap az ő szerelme, mire az süt, olvad,</l>
					<l>Érzi Piroskát is, szerelme zamatját,</l>
					<l>Mint a virág’ önként fakadó illatját;</l>
					<l>Egy szót vele nem szólt - látni alig látta;</l>
					<l>De azért egyszer sem jut eszébe: hátha...!</l>
				</lg>
				<p>96</p>
				<lg>
					<l>Csak ne legyen késő - s nem lehet az, még nem! -</l>
					<l>Hazaérve tüstént Rozgonyihoz mégyen;</l>
					<l>Megkéri Piroskát, - többi az ő gondja:</l>
					<l>Mint a selyembogár, szerelembe fonja.</l>
					<l>Azután lábához borúl a királynak,</l>
					<l>Lessz annyi kegyelme prágai útjának</l>
					<l>Az egész bajvívást dönteti dugába -</l>
					<l>Mit neki Tar Lőrinc! szégyellje a gyáva!</l>
				</lg>
				<p>97</p>
				<lg>
					<l>Ligetes erdőben, kanyarogván hegynek,</l>
					<l>Így öleli képét amaz édes-egynek;</l>
					<l>Derül-borul arca napos árnyas színnel,</l>
					<l>Derül-borul pajzsán a cseh-fejes címer.</l>
					<l>Egyszerre sikoltás támad az erdőben,</l>
					<l>Lát asszonyi köntöst hamar eltűnőben,</l>
					<l>Paripának rengő dobogását hallja,</l>
					<l>S élesen a nőnek szakad egy-egy jajja.</l>
				</lg>
				<p>98</p>
				<lg>
					<l>„Megállj!” riad a hős, s nem várva megálltát.</l>
					<l>Sarkantyut a lónak, és oldalirányt ád,</l>
					<l>Amerre sikoltás, méndobogás hallik;</l>
					<l>Mint sólyom, az erdőn utána nyilallik.</l>
					<l>Elő-elő tűnni a lovagot látja,</l>
					<l>Akadoz a bokron női személy fátyla,</l>
					<l>Ki alélva fekszik keresztül a nyergen,</l>
					<l>S bágyadozó hangja el-elhal a berken.</l>
				</lg>
				<p>99</p>
				<lg>
					<l>Becsületért Pejkó maga tör, mondatlan,</l>
					<l>Bár hegyi zord hágón gyors lába szokatlan;</l>
					<l>Fut a leányrabló, néz hátra, előre:</l>
					<l>Hátra halálára, elül egy tarkőre.</l>
					<l>Tarkő tetején áll hegyi-rabló vára,</l>
					<l>Fél szeme a Morva, fél a cseh határra:</l>
					<l>Kapuján béfordul - s mielőtt betennék,</l>
					<l>Utána berobban a hivatlan vendég.</l>
				</lg>
				<p>100</p>
				<lg>
					<l>Kopja vele nincsen, jó kardja nem éri,</l>
					<l>Gyalog, a lépcsőn fel, mind űzve kiséri;</l>
					<l>Vágná is utána szüntelen a kardot:</l>
					<l>De hogy a lányt éri az ölében, tartott.</l>
					<l>Szobárul szobára menekül a rabló:</l>
					<l>Toldi alatt egyszer megsülyed a padló,</l>
					<l>Nagy tompa ütéssel zúzza magát mélybe,</l>
					<l>Borul neki a nap világtalan éjbe.</l>
				</lg>
				<p>Ötödik ének</p>
				<p>,Tholdi Miklós ezen igen búsult vala.’</p>
				<p>Ilosvai</p>
				<p>1</p>
				<lg>
					<l>Rozgonyi Piroska föltette magában,</l>
					<l>Hogy megtöri szívét fájdalmas igában,</l>
					<l>Ketté szakad ámbár, és ha könyez vért is:</l>
					<l>Feleségűl mégyen Lőrinchez azért is.</l>
					<l>Toldi bosszújára, maga bosszújára,</l>
					<l>Szűzet megalázó lovagok csúfjára.</l>
					<l>Halni ha lehetne, oh! halni szeretne:</l>
					<l>Szűnjön meg az élet, csak a becsület ne!</l>
				</lg>
				<p>2</p>
				<lg>
					<l>De könnyü halálhoz nincs semmi reménység:</l>
					<l>Játszik piros arcán az ifju egészség,</l>
					<l>S úgy védi magát a viruló ép élet:</l>
					<l>Soha öngyilkosság eszébe se rémlett.</l>
					<l>Ám rózsa lehervad: hervadjon el ő is;</l>
					<l>Virági lehullnak: úgy hulljon el ő is;</l>
					<l>Kell lassan emésztő szél, köd, aszály, féreg:</l>
					<l>Neki a házasság legyen ilyen méreg.</l>
				</lg>
				<p>3</p>
				<lg>
					<l>Legyen neki undor, ami másnak tetsző,</l>
					<l>Ami élet másnak, neki életvesztő,</l>
					<l>Legyen neki átok, ami másnak áldás,</l>
					<l>Neki nem jegyváltás, de halálra-váltás;</l>
					<l>Menyasszonyi fátyol neki szemfedője,</l>
					<l>Menyasszonyi ágya neki teritője,</l>
					<l>Maga magát százszor azon elsirassa...</l>
					<l>Ezt ha nem gondolta, ezt érzé Piroska.</l>
				</lg>
				<p>4</p>
				<lg>
					<l>De mikor az első indúlat alább szállt,</l>
					<l>Kereste szegény szív a fogódzó nádszált,</l>
					<l>Azt keresé titkon, éjente-naponta,</l>
					<l>Hogy mi után áhit, még neki se’ mondta.</l>
					<l>Nem érti Piroska, mi vonja Budára,</l>
					<l>Enyhülve miért vár s gondol ez útjára;</l>
					<l>Mit maga sem sejt ő: arra van a lejtő,</l>
					<l>Minden ohajtását édesdeden ejtő.</l>
				</lg>
				<p>5</p>
				<lg>
					<l>Ott van, ki szeresse, ott az, ki gyülölje:</l>
					<l>Nincs távol, akárhol, maradása tőle;</l>
					<l>Mint az Akastyán hegy, griffmadarak honja,</l>
					<l>Száz mérföldnyirül is maga felé vonja.</l>
					<l>Hadd lássa hidegnek, vagy lássa betegnek.</l>
					<l>Büszkén dacolónak, vagy szíve-szegettnek;</l>
					<l>Ne szeresse, szánja, mellőzze, utálja:</l>
					<l>Ő pedig elhaljon - de szeme láttára!</l>
				</lg>
				<p>6</p>
				<lg>
					<l>Csak előtte haljon, a lelkire haljon. -</l>
					<l>De hát az a nádszál nem lebeg ott, vajjon:</l>
					<l>Ha talán a bántást a lovag megbánta,</l>
					<l>S édes szerelemre fordulna iránta?...</l>
					<l>Oh te dacos, bús szív, mely halni akarnál,</l>
					<l>Tudod azt, árúló! ki van az udvarnál;</l>
					<l>Nyom téged, igen nyom, Toldi lovag bűne,</l>
					<l>Mikor a bocsánat egy szódba kerűlne.</l>
				</lg>
				<p>7</p>
				<lg>
					<l>Rozgonyi is gyakran sürgeti Budára,</l>
					<l>Öröme büszkén süt a leány bújára,</l>
					<l>Aranyosnak látja fekete felhőjét:</l>
					<l>Látja benne csupán háza emelőjét.</l>
					<l>„No fiam Piroska!... lám, igazán mondom:</l>
					<l>Bizony fiam is vagy, az vagy te, galambom!</l>
					<l>Volna fiam hét-nyolc, mindannyi levente:</l>
					<l>Nem hozna reám oly becsületet, mint te.”</l>
				</lg>
				<p>8</p>
				<lg>
					<l>Vendége azonban Lőrinc is a háznak</l>
					<l>Együtt az öreggel hét számra vadásznak;</l>
					<l>Gilice búgástól, szerelemtől ráér,</l>
					<l>Nem is azért él-hal, inkább vagyonáér’.</l>
					<l>Ezt is eleinte kegyesen fogadta,</l>
					<l>Szeme, szava kincsét fölpénzül od’adta,</l>
					<l>Erőltette magát Piroska, hiában:</l>
					<l>Vergődhetik immár szava hálójában!</l>
				</lg>
				<p>9</p>
				<lg>
					<l>Végre az indúlás várt napja közelge,</l>
					<l>Már kezde ürülni Rozgonyi ős telke;</l>
					<l>Szomorún Piroska az útravalóját,</l>
					<l>Rakosgatta, szegény, halálra valóját.</l>
					<l>Mozdúltak is a nagy társzekerek lomhán,</l>
					<l>Az utolsó percet mind közeleb vonván,</l>
					<l>Mikor a ház régi falusi gazdája</l>
					<l>Kocsira ül, s mellé szép eladó lyánya.</l>
				</lg>
				<p>10</p>
				<lg>
					<l>De nem vala könnyű megválni hazulról,</l>
					<l>Repes a hir régen, hogy, elmegy az úrról:</l>
					<l>Most az egész vidék ügyefogyott népe</l>
					<l>Egyszerre, falunkint tódulnak elébe.</l>
					<l>Tettek olyan áldást, szívreható dolgot -</l>
					<l>No hiszen nem lesz több, a világon, boldog</l>
					<l>- Csak századik ebből rá örömet hozzon -</l>
					<l>Csak ez az „angyal-szép, angyal-jó kisasszony!”</l>
				</lg>
				<p>11</p>
				<lg>
					<l>Elrobog a hintó, oda is ér holnap.</l>
					<l>Szép háza Budán is volt Rozgonyi úrnak:</l>
					<l>Azóta se látta nagy palota házát,</l>
					<l>Mikor Lajos atyját, Károlyt koronázták.</l>
					<l>Ott vala Csák ellen maga is Rozgonynál;</l>
					<l>De, hogy fia nem lett, lyánya se több annál:</l>
					<l>Kedve-szegetten ült falun és nőtt mája,</l>
					<l>Míg bele új lelket nem önte királya.</l>
				</lg>
				<p>12</p>
				<lg>
					<l>Nem mozdult vala még Lajos Budavárbol,</l>
					<l>Hirdetve alig volt Trencsénhez a tábor;</l>
					<l>Mikor a Felséghez Rozgonyi fölére,</l>
					<l>S vitte Piroskát is a tiszteletére.</l>
					<l>Bezzeg elámultak: udvara mily fényes;</l>
					<l>Urai, szolgái; - maga mégsem kényes;</l>
					<l>Igazán, nem látszott a különbség rajta:</l>
					<l>Ott kezdte velük, hol Kesziben elhagyta.</l>
				</lg>
				<p>13</p>
				<lg>
					<l>Nyájason, előre köszön „Isten hoztát”,</l>
					<l>Biztatja, ne féljen, remegő Piroskát,</l>
					<l>Ki, miként nagy hangos templom alatt járván,</l>
					<l>Fél szinte haladni, lesülyed a márvány.</l>
					<l>De csak addig volt ez, míg közelebb értek</l>
					<l>Lajos előtt önkint meghajola térdek;</l>
					<l>Nem hagyta; Piroskát fölemelte kézen,</l>
					<l>S mondá, hogy azonnal bemutatás lészen.</l>
				</lg>
				<p>14</p>
				<lg>
					<l>Fényes palotában ösi Vizsegrádon</l>
					<l>Lakozott Erzsébet még többnyire nyáron,</l>
					<l>Mely az uráé volt, Károly nagy királyé,</l>
					<l>Ott érezte, hogy ő igazán királyné.</l>
					<l>De felváltva az új palotában is tart</l>
					<l>(Melyet fia Budán építtete) udvart,</l>
					<l>Övé vala ennek jobboldali szárnya;</l>
					<l>Oda ment Lajos be, s a Rozgonyi lyánya.</l>
				</lg>
				<p>15</p>
				<lg>
					<l>Ül vala királyné, Lajos édes anyja,</l>
					<l>Nappali termében, mivel udvar van ma;</l>
					<l>Mellette királyok leányai, űlve,</l>
					<l>Fő uraké, vagy száz, mind állva körűle:</l>
					<l>Mint a halavány hold, noha sápadt fénnyel,</l>
					<l>Elnyomja az apróbb csillagokat éjjel;</l>
					<l>De azért nem könnyen hagyja magát egy sem:</l>
					<l>Lopva előpillog egy-egy tüzesebb szem.</l>
				</lg>
				<p>16</p>
				<lg>
					<l>Reggeli kézcsókja, köszönése mellett</l>
					<l>Lajos bemutatván, távoznia kellett,</l>
					<l>S ott hagyta Piroskát, anyja előtt, térden,</l>
					<l>Ki kezét, az ép balt, nyujtotta kimérten.</l>
					<l>Megrezzent a leány eme hideg kéztől,</l>
					<l>Bár gyönge, fehér is liliom szép-víztől;</l>
					<l>Gyűrüi gyémántján ajka lehét hagyta,</l>
					<l>S térdelve, parancsát elvárta, fogadta.</l>
				</lg>
				<p>17</p>
				<lg>
					<l>Végre királynénak lágyult szeme-éle,</l>
					<l>Fodorodott kissé ajka sovány széle:</l>
					<l>„Állj fel!” Szava nem volt se szelid, se metsző;</l>
					<l>Társai tudták már, hogy az új lány tetsző.</l>
					<l>Vált vele négy-öt szót, nagy-sebesen kérdez;</l>
					<l>Azután rendelte fejedelmi vérhez:</l>
					<l>Szép Örzsike mellé udvari leánynak,</l>
					<l>Kisasszonya mellé a bosznyai bánnak.</l>
				</lg>
				<p>18</p>
				<lg>
					<l>Míg az öregasszony udvart nem bocsáta,</l>
					<l>Szép ujja begyébe tűje hegyét nyomta;</l>
					<l>De mikor oszlának, kezdte legott csókon,</l>
					<l>S ragadá kézfogva, hosszú folyosókon</l>
					<l>Nem szól neki semmit, nem kérdezi, szóljon:</l>
					<l>Csak vitte sebesen, mint madarat sólyom,</l>
					<l>Oda, hol tisztán és otthonosan várja</l>
					<l>Puha pehely fészke, szép szűzi szobája.</l>
				</lg>
				<p>19</p>
				<lg>
					<l>Ott szembe magával hevesen fordítja,</l>
					<l>Kezeit két kézzel széttartva, szorítja,</l>
					<l>Néz a szeme közzé hosszasan és mélyen,</l>
					<l>Hajolva felé, hogy ajka odaérjen.</l>
					<l>„Szeretlek, te leány!” kitörőleg monda,</l>
					<l>Miután az ajkát ajakához nyomta:</l>
					<l>„Ezt, ezt, a mosolygó, csókravaló szádat -</l>
					<l>Hozzá szemeidben az a mély, mély bánat!</l>
				</lg>
				<p>20</p>
				<lg>
					<l>„Nékem is van nagy búm, - nem bú! fagyok, égek,</l>
					<l>Szerelmes vagyok én: szeretem a léget,</l>
					<l>Az álmot, az árnyat, a napot, a holdat:</l>
					<l>Az elérhetetlent, ki se’ mondhatókat!</l>
					<l>S titkolom a légtül, a csapodár széltül,</l>
					<l>A naptul, a holdtul, az árnytul, az éjtül:</l>
					<l>Rettegek álmomban, elárul az álom...</l>
					<l>De, nézz ide! nem fáj: egy szisz ne’kül állom.”</l>
				</lg>
				<p>21</p>
				<lg>
					<l>Szólt, s míg ez utolsó szavait elmondta,</l>
					<l>Szép ujja begyébe tűje hegyét nyomta;</l>
					<l>Piroska sikoltott, hogy elveszi tőle,</l>
					<l>Mosolyogva hátrált a másik előle.</l>
					<l>„Hagyján!” kacagott fel: „hiszen ez már semmi:</l>
					<l>Valaha még azt is meg merem én tenni;”</l>
					<l>S mint nézi rubintját gyönyörrel az ötves,</l>
					<l>Megnézte a csöp vért, s ízlelte, hogy: „édes!”</l>
				</lg>
				<p>22</p>
				<lg>
					<l>Az nap, egész estig, titkát meg is őrzé,</l>
					<l>Szeretni Piroskát Örzse alig győzé:</l>
					<l>De mikor jó-későn nyugalomra tértek,</l>
					<l>Panasza feltörte azt az erős kérget.</l>
					<l>Odafutott hozzá hirtelen az ágyba,</l>
					<l>Cseppet se törődvén, hogy a szűz hold látja;</l>
					<l>Odafeküdt mellé; csókolta, ölelte;</l>
					<l>Gyenge fehér vállát pirosra lehellte.</l>
				</lg>
				<p>23</p>
				<lg>
					<l>Ott neki meggyónta szívbeli bálványát:</l>
					<l>Szereti a földnek koronás királyát;</l>
					<l>Ő, kicsi néptörzsök s fejedelem lyánya,</l>
					<l>Szemeit a napra, Nagy Lajosig hányja.</l>
					<l>Tudja mi lesz vége, ám hadd legyen! ennek</l>
					<l>Világa elalszik a vakmerő szemnek;</l>
					<l>Tudja, Lajossal már ki van eljegyezve;</l>
					<l>De ha nem volna sincs közelebb a messze.</l>
				</lg>
				<p>24</p>
				<lg>
					<l>Piroska azonban fakadott sirásra,</l>
					<l>Neki lett szüksége a vigasztalásra,</l>
					<l>Megesett a szive kisasszonya sorsán,</l>
					<l>Maga állapotját ahoz elgondolván.</l>
					<l>Gondolta, de nem szólt. Visszás neki - bátor</l>
					<l>Szerette, csudálta - Örzse hogy oly bátor,</l>
					<l>Neki ez a nyiltság vált lehetetlenné:</l>
					<l>Úgy érezte, hogy a világért se tenné.</l>
				</lg>
				<p>25</p>
				<lg>
					<l>Hanem annál többször múlt el olyan este,</l>
					<l>Hogy Toldit egész nap nyomtalanul leste;</l>
					<l>Lovagok csörtetnek, daliák, apródok:</l>
					<l>Csak az az egy nem jött, az az egy nem volt ott.</l>
					<l>Kérdeni szót nem mer. Ám sürgeti apja,</l>
					<l>Jegyese, az udvar, a menyegző napja;</l>
					<l>S míg egy nap a másra görgeti ón súlyát:</l>
					<l>Csak az Isten tudná szíve nehéz búját.</l>
				</lg>
				<p>26</p>
				<lg>
					<l>Toldi pedig kezde, mélylő torony alján</l>
					<l>Ocsúdni sajongó tetemi fájdalmán;</l>
					<l>Ellene föllázadt minden ere, tagja:</l>
					<l>Erejét, mozgását neki megtagadja.</l>
					<l>Nem tudja, mióta, hol, mi okon fekszik;</l>
					<l>Ködös ébrenlétből álomba menekszik:</l>
					<l>Álma világosság, szín, mozgalom, élet:</l>
					<l>Csupa homály, holt, vak, üres az eszmélet.</l>
				</lg>
				<p>27</p>
				<lg>
					<l>Hanem, amint egyszer, álmát kicserélve,</l>
					<l>Feszíti szemét az alaktalan éjbe:</l>
					<l>Feje felett négyszög nap támad előtte,</l>
					<l>S emberi hang és szó árad ki belőle.</l>
					<l>Toldi figyel. Lassan mind újraszülemlék</l>
					<l>A képzet, az érzet, az eszme, az emlék;</l>
					<l>Nyers, durva kiáltás füleit szaggatja,</l>
					<l>Melynek szitok, átok, s ez a foglalatja:</l>
				</lg>
				<p>28</p>
				<lg>
					<l>„Toldi!” - kiált a hang - „bezzeg nagyot estél!</l>
					<l>Ott vessz meg, ebanyád! ha még meg nem vesztél.</l>
					<l>Tapadjon a bőr rád, mint asszu fakéreg;</l>
					<l>Nedves, büdös almon egyen meg a féreg.</l>
					<l>Szüntelen éhség közt, élted alig vonjad,</l>
					<l>Táplálja dohos víz elepedő szomjad;</l>
					<l>De ne halj meg; sőt élj: amennyi elég lesz,</l>
					<l>Hogy halni ohajthass, hogy kínodat érezd.</l>
				</lg>
				<p>29</p>
				<lg>
					<l>„Ismersz-e? Nem ismersz? Nézz hát ide; nézz meg:</l>
					<l>Jodok áll itt, fia ama cseh vitéznek,</l>
					<l>Kit Duna szigetjén meggyilkola kardod</l>
					<l>S címerben a képét szemtelenül hordod.</l>
					<l>Most fogva vagy, itt vagy az én csaptatómban,</l>
					<l>A leányrablás jól ütött ki, valóban:</l>
					<l>Ostoba! tudd meg hát, és egyen a méreg:</l>
					<l>A farkas, a bárány: egyhasi testvérek!</l>
				</lg>
				<p>30</p>
				<lg>
					<l>„Azt hallom, erős vagy: nosza hát döntsd szélyel</l>
					<l>Sziklafalú tornyom’ vállad erejével;</l>
					<l>S híred az égig bár, csillagokig szálljon:</l>
					<l>Nosza próbálj onnan kirepülni szárnyon!</l>
					<l>Ott vesztél, cudar, ott! Nem férfi bosszúja</l>
					<l>Temeti el híred, de leányzók gúnyja,</l>
					<l>Kik veled a tréfát kezdik erős lúgon:</l>
					<l>Jer, apád gyilkossa te rabod lesz, húgom!”</l>
				</lg>
				<p>31</p>
				<lg>
					<l>Toldi kezét nyújtá míg e beszéd tartott,</l>
					<l>S egyre hanyatt fekvén, motozá a kardot,</l>
					<l>De fájt keze szörnyen; tapintva, sokára</l>
					<l>Ráakadott, épen a markolatára.</l>
					<l>Gondolta, derék lesz, mentiben a szónak</l>
					<l>Torkába hajítni a szidalmazónak:</l>
					<l>Nem birta fel; amin nagy nehezet búga,</l>
					<l>Ezt hallva, rikoltott Jodok ádáz húga:</l>
				</lg>
				<p>32</p>
				<lg>
					<l>„Élsz hát!... no csak élj is! örökre se bánnám</l>
					<l>Emlőmön az élted táplálni kivánnám;</l>
					<l>Gyűlölném a halált ha kegyelmet adna,</l>
					<l>Boszum éh torkából hamar elragadna.</l>
					<l>Bosszúval örökre kapcsolva leendel</l>
					<l>Hozzám, deli hű férj! mint más szerelemmel;</l>
					<l>Ez a „holtomiglan”, - ez a „holtodiglan”:</l>
					<l>Elmondod-e, Toldi? nem mondod? ez így van!</l>
				</lg>
				<p>33</p>
				<lg>
					<l>Van-e mátkád otthon? nőd? gyermeked árva?</l>
					<l>Soha nem borúl az apja sirhalmára!</l>
					<l>Vakká sírja szemét a kedves utánad,</l>
					<l>S könnye kifogytával maga is elszárad.</l>
					<l>Nem, nem! dobja magát dögleletes kéjbe,</l>
					<l>Nevedet hurcolja bordélyok ölébe:</l>
					<l>Ölével a híred öli minden éjen:</l>
					<l>Koldus gyermekid is megköpik útfélen!”</l>
				</lg>
				<p>34</p>
				<lg>
					<l>Toldi felelt még egy tompa nyögő jajjal:</l>
					<l>Eszébe jutott a tiszta fehér angyal,</l>
					<l>Ki ragyogó tündér lakosa lelkének,</l>
					<l>S kitől gonosz ármány így különíté meg!</l>
					<l>Össze csikorítá foga éles malmát,</l>
					<l>S ha mi felülmúlja mostani fájdalmát,</l>
					<l>S enyhíti szerelmét: dühe az, hogy’ álljon</l>
					<l>Bosszút eme rablón s neme-hagyott lyányon?</l>
				</lg>
				<p>35</p>
				<lg>
					<l>Cseheknek azonban császári királya</l>
					<l>Hada romlásának már végire jára:</l>
					<l>Hogy esett, mint történt serege gyors veszte,</l>
					<l>Mely idegen tábort Prágáig ereszte.</l>
					<l>S megtudta előbb is, nagyra nyitott szemmel,</l>
					<l>Hogy tájára sem ért annak magyar ember,</l>
					<l>Kivéve Lajossal az udvari falka,</l>
					<l>Mely a réműlt várost neki elfoglalta.</l>
				</lg>
				<p>36</p>
				<lg>
					<l>Megtudta továbbá - s mérget, epét forral,</l>
					<l>Hogy népe csatát sem mert állni Aporral,</l>
					<l>Nem is ütközött meg viadalra szállván,</l>
					<l>De meg az ellenség erején és számán.</l>
					<l>Mint szembe dobott nyáj, eredett futásnak,</l>
					<l>Sarkát az ijedség tapodá egymásnak.</l>
					<l>Nyil-, kopja-süvöltés riogatván hátul, -</l>
					<l>De nagyobb kárt valla rablók csapatátul.</l>
				</lg>
				<p>37</p>
				<lg>
					<l>Tudnillik, a bércek zordon keselyűi</l>
					<l>Zsákmánynak előre kezdének örűlni;</l>
					<l>Cseh-Morva hegyekben vala rabló fészkek</l>
					<l>Lecsapni a völgyre idején nem késtek:</l>
					<l>Fogadák a rémült szaladókat szembe,</l>
					<l>Szorították tűz-víz két gyilkos elembe;</l>
					<l>Sokat önvérükből leölének harcon,</l>
					<l>Sokat elfogdostak, hogy eladják sarcon.</l>
				</lg>
				<p>38</p>
				<lg>
					<l>Ezt hallva cseh Károly, birodalmi császár,</l>
					<l>Hogy allatta így foly gonosz embervásár:</l>
					<l>Megszégyellte magát, s udvara láttára</l>
					<l>Fogadá keresztes kardmarkolatára:</l>
					<l>Hogy lakomán kelyhet szűz ajka nem érint -</l>
					<l>„Hogy, volna fiam bár, vagy rokonom vérint:</l>
					<l>Hüvelyébe addig vissza se’ száll kardom:</l>
					<l>Valamíg a rablót egyig ki nem irtom!”</l>
				</lg>
				<p>39</p>
				<lg>
					<l>Zászlós hada mindjárt, rendeli, begyűljön,</l>
					<l>Nemes, a közjóra, mind lóra felüljön, -</l>
					<l>Királyi személyben maga tábort járat,</l>
					<l>Megvíni had által minden olyas várat.</l>
					<l>Azonban e harc most mit érdekel engem,</l>
					<l>Ki nem a jó császár érdemeit zengem?</l>
					<l>Neki dicsőség, ha kipusztul a féreg; -</l>
					<l>Én Toldihoz ismét; az enyímhez térek.</l>
				</lg>
				<p>40</p>
				<lg>
					<l>Jodovna, ki esküdt megtorlani apját,</l>
					<l>Éh-szomjan elölni nem siete rabját;</l>
					<l>Ő maga titkon is ápolta, hogy éljen,</l>
					<l>Bort neki, jó étket, bocsátva kötélen.</l>
					<l>Mondotta, bosszúját halasztja továbbra.</l>
					<l>Hadd álljon először hős betege lábra,</l>
					<l>S mikor a természet dúl-fúl, zsarol önkint:</l>
					<l>Gyötrelmeit akkor neveli csöppenkint.</l>
				</lg>
				<p>41</p>
				<lg>
					<l>Fel is üdült Miklós hihetetlen gyorsan;</l>
					<l>Ereje kész orvos, vére csupa balzsam:</l>
					<l>Valamint az erdők viharedzett vadja</l>
					<l>Sebeit egy-két nap éppé nyalogatja.</l>
					<l>S vele üdűlt vágya, bizalma, reménye:</l>
					<l>Hogy e pokol undok, fekete kéménye:</l>
					<l>Bizony egy óráig sem tartja le fogva,</l>
					<l>Csak erő gyűlhessen e béna tagokba.</l>
				</lg>
				<p>42</p>
				<lg>
					<l>Mihelyest elhagyta feküvő szalmáját,</l>
					<l>Kezdé tapogatni börtöne homályát</l>
					<l>Ha valamely bézárt ajtóra találna,</l>
					<l>Melyet kifeszítsen nekivetett válla.</l>
					<l>Nem lelt; csupa kőfal, ameddig eléri,</l>
					<l>Bontani kardjával hiába kisérti,</l>
					<l>Megásni alólrul kísérti hiába:</l>
					<l>Kőszál gyökerébe van börtöne vágva!</l>
				</lg>
				<p>43</p>
				<lg>
					<l>Föl néz: a sötétség oszlopa elnyomja;</l>
					<l>Szét néz: falak által szorul össze gondja,</l>
					<l>Nem látja, de érzi, meredeken, szűkön:</l>
					<l>S elfutja szemét egy kínos, keserű köny.</l>
					<l>Letörli a cseppet: türelem! azt tartja:</l>
					<l>Hosszu időn lépcsőt majd ró neki kardja;</l>
					<l>Szikrázik acélja visszarugó kőben -</l>
					<l>S diribre-darabra szakad a kezében!</l>
				</lg>
				<p>44</p>
				<lg>
					<l>Toldi vitéz áll most két puszta marokkal,</l>
					<l>Megrázza sörényét riadó haraggal;</l>
					<l>Dühe tetőpontján harap önkarjába,</l>
					<l>Hogy minden ereje hiába, hiába.</l>
					<l>El kell veszni tehát, becstelenűl, gyáván!</l>
					<l>Temetve, feledve pokol éjszakáján!</l>
					<l>Ama mennyországtól küszöbén elválva!</l>
					<l>S mindezekért bosszut - még bosszut sem állva.</l>
				</lg>
				<p>45</p>
				<lg>
					<l>Ekkor az áldott nap’ egy sugara folyt rá:</l>
					<l>Szőke piros arcát Jodovna lehajtá</l>
					<l>S leszólt neki halkan a néma sötétbe,</l>
					<l>Kétfelül a hangot tenyerivel védve:</l>
					<l>„Toldi, fölépűltél: azt köszönöd nékem,</l>
					<l>Meghozta erődet jó italom, étkem;</l>
					<l>Gyilkosa nemzőmnek! gyermeke táplála:</l>
					<l>Meglátom, e jóért van-e benned hála.</l>
				</lg>
				<p>46</p>
				<lg>
					<l>Többet is, oh bajnok!... szabad úrrá tészlek,</l>
					<l>Jodok elment, s éjjel hazajő, mint részeg:</l>
					<l>Jodokot én éjjel meg ölöm az ágyban,</l>
					<l>Mert nem tudok érted hova lenni vágyban.</l>
					<l>Esküdj meg, enyim léssz; - ha nem akarsz nőddé,</l>
					<l>(Lásd szép vagyok, ifjú), kívánj szeretőddé;</l>
					<l>Kincs van e várban sok; gyere, vígan éljünk:</l>
					<l>Az erő, a szépség sokasítsa kéjünk.”</l>
				</lg>
				<p>47</p>
				<lg>
					<l>Toldi csak elszörnyed ez iszonyú lyányon;</l>
					<l>Feledé, hogy cselből ily alkura álljon,</l>
					<l>Nem is jut eszébe, de hiába jutna:</l>
					<l>Az őszinte bajnok még úgy se’ hazudna.</l>
					<l>„Máglyára boszorkány! heh! aki feláldott...</l>
					<l>Várj! kapjalak egyszer kezemre!...” kiáltott,</l>
					<l>És rázta fel öklét, egyebet sem mondva -</l>
					<l>Erre, keselyűként süvölte Jodovna:</l>
				</lg>
				<p>48</p>
				<lg>
					<l>„Rothadsz te lovag hát! érzem is a bűzöd:</l>
					<l>Ám lásd boszumat, ha szerelmem elűzöd.</l>
					<l>Könnyen elengedtem apám megölését,</l>
					<l>Testvérem eladnám - egy hév ölelésért:</l>
					<l>Neked az mind nem kell:...! Bosszu tehát, bosszu!</l>
					<l>Mán kezdve halott vagy, de halálod hosszu;</l>
					<l>Eleven rothadsz meg: de magad kerested:</l>
					<l>Nem lesz soha másé, ha enyim nem, tested!”</l>
				</lg>
				<p>49</p>
				<lg>
					<l>E szókkal az ajtót dühösen lecsapta,</l>
					<l>Vígasztalan éjben Toldi vitézt hagyta,</l>
					<l>Fekete éjfélnél is feketébb gondban.</l>
					<l>Az idő jel nélkül sietett azonban.</l>
					<l>Fényes nap az éjjel dali táncát lejti:</l>
					<l>Toldi, melyik másik, soha nem is sejti;</l>
					<l>A szép tarka világ neki egy sötétség,</l>
					<l>Örvényzik alatta feneketlen kétség.</l>
				</lg>
				<p>50</p>
				<lg>
					<l>Majd örökös éh-szomj gyötrelmei jőnek,</l>
					<l>Bőjtjei mind hosszabb, sanyarúbb időnek;</l>
					<l>Előre az étket meggyűlöli orra,</l>
					<l>S vissza fanyalodik bizonyos undorra.</l>
					<l>Képzelme Piroskán enyhűlni se’ szállhat:</l>
					<l>Elnyomta az embert benne dühös állat;</l>
					<l>S mennyei lelkében ha nem esett kár még:</l>
					<l>Környékezi azt is őrűletes árnyék.</l>
				</lg>
				<p>51</p>
				<lg>
					<l>De mi ez?... pokolnak szakad-e rá torka?</l>
					<l>Hull rá a magosbul üszög és sziporka,</l>
					<l>Lát odafenn lángot kavarogni füsttel,</l>
					<l>Veri fülét nagy zaj: az itélet jött el?</l>
					<l>Mint éhes oroszlán Dániel vermében:</l>
					<l>Bömböl egyet, szörnyűt, börtöne mélyében,</l>
					<l>Megrendül a szikla beléje tövestűl,</l>
					<l>S mennydörgve hat a nagy zsibajon keresztűl.</l>
				</lg>
				<p>52</p>
				<lg>
					<l>Meghallotta - ha csak mellibe rezdűlt is -</l>
					<l>Még akit az anyja föld-siketen szűlt is;</l>
					<l>Emberek a hangra nosza jőnek-mennek,</l>
					<l>„Kell lenni - kiáltják - még ott elevennek!”</l>
					<l>Útat egész addig irtanak a tűzön,</l>
					<l>S kötelet dobván, mit derekára fűzzön:</l>
					<l>Toldi az Isten szép ege alá jő fel,</l>
					<l>Szabad levegőjét méri tág tüdővel.</l>
				</lg>
				<p>53</p>
				<lg>
					<l>Tőlük az egész sort nyomba’ megértette:</l>
					<l>Hogy Károly a rabló kapuit bevette,</l>
					<l>Fészkébe Jodoknak hajíttata csóvát,</l>
					<l>S meglelte hugostul már az akasztófát.</l>
					<l>Látta is út közben - s bosszús vala Toldi,</l>
					<l>Hogy bosszuját rajtok nem tudja kioltni;</l>
					<l>Mégis elirtódzott szeme ily látványtól:</l>
					<l>Csúnya bitón függő szép ifju leánytól.</l>
				</lg>
				<p>54</p>
				<lg>
					<l>„Ugy kell neki!” mondá Toldi vezetője,</l>
					<l>„Buja zsivány volt ez, holtak szeretője:</l>
					<l>Ifjakat elrablott s megölé a karján:</l>
					<l>Tízszerte Jodoknál gonoszabb volt e lyány.”</l>
					<l>Jó Toldi azonban táborhoz elére:</l>
					<l>Lakoma állt épen, ez nap örömére;</l>
					<l>Kínálták, le is ült; volt sok ital, étel;</l>
					<l>Versent bizony a hős falatoza héttel.</l>
				</lg>
				<p>55</p>
				<lg>
					<l>Azután császárnak színe elé járul,</l>
					<l>Röviden szép szót tesz mostani sorjárul:</l>
					<l>Hogy a neve Toldi, - Toldi, Lajos híve;</l>
					<l>Most e cudar rabló mit tőn vele, íme!</l>
					<l>„Felségedet - úgymond - én csak azon kérem:</l>
					<l>Hadd bizonyítsam meg régi jeles hírem!</l>
					<l>Valamennyi rablón boszumat hadd töltöm:</l>
					<l>Nevemen ily csorbát ne hagyjak e földön!”</l>
				</lg>
				<p>56</p>
				<lg>
					<l>Megörült a császár, kapva-kapott rajta,</l>
					<l>Mert Toldi nevétől zeng mindenek ajka;</l>
					<l>Bizonyos! a rablót ez elirtja szörnyen:</l>
					<l>Keze alá adja serge javát: menjen.</l>
					<l>Ott a zsivány haddal Toldi hogyan végez,</l>
					<l>Vonatja karóba, kötteti kerékhez:</l>
					<l>Jobb az idők fátylát rá visszaterítnem;</l>
					<l>Csak az útjokból még ez egyet említem.</l>
				</lg>
				<p>57</p>
				<lg>
					<l>Történt, mikor egy szép ligeten menének,</l>
					<l>(Csuda volna, ha nem megesett történet),</l>
					<l>Paripa-nyerítés vihog egy bokorbul:</l>
					<l>S Toldinak a Pejkó csak elibe fordul.</l>
					<l>Nyerge azonmódon, s minden egyéb szerszám,</l>
					<l>Kétkéz kardja is ott lóg vala nagy pajzsán;</l>
					<l>Bántani (oly vad volt) száz brátye se merte:</l>
					<l>„Ember vagy!” a hős mond, s csókolta, ölelte.</l>
				</lg>
				<p>58</p>
				<lg>
					<l>Ülj fel, lovag, ülj fel, az okos jószágra;</l>
					<l>Röpülj haza röptön szép Magyarországra,</l>
					<l>Hagyd te a rablókat, ne keresd a híred:</l>
					<l>Boldogságodat úgy még tán utoléred!</l>
					<l>De, noha szerelme kétszeresen vonja:</l>
					<l>„Nem lehet! addig már lehetetlen” - mondja,</l>
					<l>„Valamíg a rablót rendre le nem vágom:</l>
					<l>Hogy csúfra ne légyek idegen országon!”</l>
				</lg>
				<p>59</p>
				<lg>
					<l>Várhatja Piroska Toldi megérkeztét,</l>
					<l>Nyomhatja fejével ablaka keresztjét,</l>
					<l>Szép szemeit nappal nézheti fájósra,</l>
					<l>Sírhatja ki éjjel, mint a piros rózsa:</l>
					<l>Hősök az udvarnál noha jőnek-mennek;</l>
					<l>Egy se’ hoz enyhűlést e szomorú szemnek</l>
					<l>Még amelyik távol olyan is, egy szálig:</l>
					<l>Közeledvén, az is idegenné válik.</l>
				</lg>
				<p>60</p>
				<lg>
					<l>Nem állhatta tovább: reszketve, pirúlva,</l>
					<l>Szép Örzsinek egyszer nyakába borúla:</l>
					<l>„Ne nevess ki érte szép Örzsike, lelkem!</l>
					<l>Ha valamit kérdek, ne itélj meg engem:</l>
					<l>Ím a leventék, mind harcból haza jöttek,</l>
					<l>Lenn, a pesti mezőn, tábort is ütöttek:</l>
					<l>Toldit az udvarnál mégis sose látom;</l>
					<l>Rokonom pedig ő, az anyai ágon.”</l>
				</lg>
				<p>61</p>
				<lg>
					<l>„Jaj, te szerencsétlen!” - felel a bán lánya,</l>
					<l>„Nem rokonod, látom; itt a fejem rája;</l>
					<l>Szereted, mint én azt... s kínja szerelmednek</l>
					<l>Annál gonoszabb, ha máshoz erőltetnek.</l>
					<l>De ne búsulj: a föld gyomrának alóla</l>
					<l>Ide teremtem, vagy bizonyos hírt róla;</l>
					<l>Csak valld be!” - Szegénynek szót kelle fogadni.</l>
					<l>Nem merte, nem tudta, nem bírta tagadni.</l>
				</lg>
				<p>62</p>
				<lg>
					<l>Mindjárt a kisasszony kész ürügyet formál,</l>
					<l>Kezd nyomozást titkon az egész tábornál:</l>
					<l>Toldinak, úgy mondák, fegyvere-hordója,</l>
					<l>Ha valaki, az tud bizonyosat róla.</l>
					<l>S nem nyugovék Örzse fondorlatos ésszel</l>
					<l>Míg szembe’ nem álltak jó Bence vitézzel,</l>
					<l>Ki, midőn a kérdés velejét meghallá,</l>
					<l>Ily egyenes választ teve azonnal rá:</l>
				</lg>
				<p>63</p>
				<lg>
					<l>„Hát, kérem alássan, annak ez a sorja:</l>
					<l>Hullt bizony ott a cseh, akar a pozdorja,</l>
					<l>Magam is vagy húszat tudom elapróztam,</l>
					<l>Pedig én csak gazdám szemetén tallóztam”</l>
					<l>„Jó, jó!” - nevet Örzse - „nem az itt a kérdés”,</l>
					<l>Látszott, a vitéznek hogy ez a szó sértés;</l>
					<l>Többi viselt dolgát elnyelte morogva,</l>
					<l>Azután így szólott - ujra beléfogva:</l>
				</lg>
				<p>64</p>
				<lg>
					<l>„Nos, hogy kiraboltuk Prága jeles várát;</l>
					<l>Mennyi özön kincs volt! csupa gránát, skárlát.</l>
					<l>Kopjával az ember singjét neki mérte -</l>
					<l>Igaz, hogy a gazdám megfizetett érte -”</l>
					<l>Örzsike még egyszer a szavába vágott:</l>
					<l>„Elhiszem, ifjú hős, nagy daliaságod;</l>
					<l>De Toldi felől szólj: hova lett? hol vált el?”</l>
					<l>Mire Bence kissé boszusan kiált fel:</l>
				</lg>
				<p>65</p>
				<lg>
					<l>„Ejnye, hiszen mondom! arra jövök épen! -</l>
					<l>Hát biz az úgy történt, akar a mesében:</l>
					<l>Egy rengeteg erdőn hogy lépve haladtunk,</l>
					<l>Hát egyszer a föld is rázkódik alattunk.</l>
					<l>Nézzük, micsoda ló, miféle sikoltás:</l>
					<l>Hát a király lyányát viszi egy nagy órjás;</l>
					<l>Utcu! egyéb sem kell a nemzetes úrnak:</l>
					<l>Utána ered; mint az agár a nyúlnak.</l>
				</lg>
				<p>66</p>
				<lg>
					<l>„Szorítá a Pejkó: de a másik győzte;</l>
					<l>Rajta! no most Pejkó!... de már megelőzte;</l>
					<l>Útakon, út nélkül; völgyön le, hegyen fel:</l>
					<l>Ameddig az ember kísérheti szemmel.</l>
					<l>S nosza befordulnak odafenn egy várba:</l>
					<l>Mire odaértem, kapu be volt zárva;</l>
					<l>Váltig zakatoltam, nem eresztettek bé:</l>
					<l>Azóta se láttam jó uramat többé.</l>
				</lg>
				<p>67</p>
				<lg>
					<l>„Három egész nap egy útba eső csárdán</l>
					<l>Szomorún kuncsorgék, Toldi vitézt várván;</l>
					<l>Azután a tábort siettem elérni:</l>
					<l>Ejh! a nemzetes úr - van is ott mit félni!</l>
					<l>Megölé az órjást, tudom, egy »muk« nélkül,</l>
					<l>Azt a deli tündért vette feleségül;</l>
					<l>Süvei most már mind hercegek, királyok:</l>
					<l>Üthetik a nyomát idevaló lyányok!”</l>
				</lg>
				<p>68</p>
				<lg>
					<l>„S vajon így történt ez?” Örzsike próbálá:</l>
					<l>„Fogd ez az erszény, de megesküszöl ám rá!” -</l>
					<l>„Már hiszen, az órjást nem mondhatom, a volt -</l>
					<l>Bence felel - csakhogy maga, lova nagy volt;</l>
					<l>A királyleányt is: az-e, nem-e épen?</l>
					<l>Nem tudom, - eb volt a keresztelőjében!</l>
					<l>De hogy a történet valóigaz; erre</l>
					<l>Esküszöm az élő nagy örök Istenre!”</l>
				</lg>
				<p>69</p>
				<lg>
					<l>Így Bence az ötven aranyat megkapta,</l>
					<l>Vergődni Piroskát sebeiben hagyta,</l>
					<l>Mint lelövött gerle vergődik az aljon;</l>
					<l>S kit Örzsi se’ tudta mivel vígasztaljon.</l>
					<l>Toldinak ezt nyilván hirdeti kalandja:</l>
					<l>Nagyobb neki annál a legkisebb gondja,</l>
					<l>Árva Piroskához hogysem haza térne,</l>
					<l>S kezihez békülve, bocsánatot kérne.</l>
				</lg>
				<p>70</p>
				<lg>
					<l>Oh hányszor, ijesztő éjein, úgy tetszik:</l>
					<l>Hogy vérben előtte, fagyban a hős fekszik,</l>
					<l>Idegen bércek közt, elhagyva, feledve,</l>
					<l>Végig se’ siratva, hanttal se’ temetve!</l>
					<l>De megint jő perce, még iszonyúbb ennél,</l>
					<l>Egy gondolat, amely keserűbb mindennél,</l>
					<l>Melyhez ama kínt is nyugalomnak véli:</l>
					<l>„Él, él: de világát nem teveled éli!”</l>
				</lg>
				<p>71</p>
				<lg>
					<l>Oh hányszor, a két szűz kebelét, hab hányja!</l>
					<l>Vajh mitevő légyen a Rozgonyi lyánya?</l>
					<l>Néha egy-egy tanács indul egész hévvel,</l>
					<l>De maga a szóló megakasztja dé-vel.</l>
					<l>„Hátha bizony... jaj de! - Tudod-e mit?... áh de!</l>
					<l>Hát a királynénak elpanaszolnád-e?”</l>
					<l>„Nem!” felel a másik, hirtelen és bátran,</l>
					<l>„Lyánya ha volnék sem! én árva, anyátlan.”</l>
				</lg>
				<p>72</p>
				<lg>
					<l>Megragadá Örzse kezeit társának:</l>
					<l>„Igazad van: bűn itt érzeni a lánynak!</l>
					<l>Itt csak ez a sok dísz, fagyos és szent pompa</l>
					<l>Vagy képmutatónak kell lenni naponta.</l>
					<l>Nem szólni, de nézni: nem nézni: pirúlni;</l>
					<l>Gondolatot színnel, hanggal elárúlni:</l>
					<l>S valamit csak sejtsen a királyné róla...!</l>
					<l>Nem hiszem, éltében fiatal lett volna.</l>
				</lg>
				<p>73</p>
				<lg>
					<l>„Szabadúlás módja nekem immár készen:</l>
					<l>De te oly félénk vagy, leány vagy egészen:</l>
					<l>Úgy-e, te nem mernél... ily viruló korba’...?</l>
					<l>Boldogtalan! élj te; menj te kolostorba!</l>
					<l>Nyersz a királynétól dícséretet ezzel,</l>
					<l>Mátkai nyűgödből, egy szóra, menekszel;</l>
					<l>(Elválasztana, ha már hitvese lennél:)</l>
					<l>Semmi egyéb útat nem képzelek ennél.”</l>
				</lg>
				<p>74</p>
				<lg>
					<l>„Oh!” - nyögte Piroska, lelki könyűt sírva.</l>
					<l>„Azt az öreg embert nem viszem én sírba!</l>
					<l>Nem élne az régen: a remény táplálja,</l>
					<l>Hogy lesz örökösse, támad unokája.</l>
					<l>Most a kegyelemszó felfújta reményét,</l>
					<l>Hogy visszaörökli háza letűnt fényét:</l>
					<l>Oh, e buborékkal élte is elpattan...!</l>
					<l>Szívem’, rántsa ki bár e kéz: odaadtam.”</l>
				</lg>
				<p>75</p>
				<lg>
					<l>S látva, hogy az ellen, amit sorsa végez</l>
					<l>Nincs menedék földhöz, irgalomért éghez:</l>
					<l>E gyönge teremtés, Piroska, ezentúl</l>
					<l>Kezdte magát törni a kötelességhez.</l>
					<l>Megnézte merően azt a sötét pályát,</l>
					<l>Míg szeme apránként megszokta homályát;</l>
					<l>S addig erőltette a mosolyt arcára:</l>
					<l>Szívébe is olykor lehatolt sugára.</l>
				</lg>
				<p>76</p>
				<lg>
					<l>Mire alig látszott eddig ügyet vetni,</l>
					<l>Most látszik a munkát szinte siettetni;</l>
					<l>Hetek óta foly már - nagy készület ímez:</l>
					<l>Mind az egész udvar neki varr és hímez.</l>
					<l>Piroska az éjből is nappalt csinálna,</l>
					<l>Érdekli fölöttébb az utolsó pálha;</l>
					<l>Sürög-forog, intéz, maga szabja, bontja:</l>
					<l>Oh, csakhogy e gondtól csilapodnék gondja!</l>
				</lg>
				<p>77</p>
				<lg>
					<l>Csak mikor eljött a legutolsó éjjel,</l>
					<l>Órjás bizonyosság zuhanó terhével,</l>
					<l>Borult le magános hajadon ágyára,</l>
					<l>Sírt az el-elfúló forrásviz módjára.</l>
					<l>„Anyám, jaj anyám!” - így szakad a szó tőle -</l>
					<l>„Mért kelle sietned oly hamar a földbe!</l>
					<l>Vagy, már ha le kellett kora sírba szállnod,</l>
					<l>Mért oda nem vitted árva kicsiny lányod!</l>
				</lg>
				<p>78</p>
				<lg>
					<l>„Oh, mert, ha te élnél, bizony én is élnék,</l>
					<l>Ami velem történt, soha nem történnék;</l>
					<l>De mit tehet a lány, árván, növeletlen,</l>
					<l>Kemény férfiak közt, elhagyva, egyetlen!</l>
					<l>Oh nézz le, tekints le amaz üdvösségből,</l>
					<l>S ha van egy balzsamcsepp földi reménységből,</l>
					<l>Ha van ott irgalom, kegyelem számomra:</l>
					<l>Boldogtalan szívem enyhítsd nyugalomra!”</l>
				</lg>
				<p>79</p>
				<lg>
					<l>És felimádkozván hajnali mécs mellett,</l>
					<l>Enyhült is. Azonban készűlnie kellett.</l>
					<l>Vidor ifju lánykák fülébe csevegnek,</l>
					<l>Eleven bábjáték az ilyen ezeknek.</l>
					<l>Öltöztetik immár gondos, ügyes kézzel,</l>
					<l>Kiki boldogságból lehetetlent képzel:</l>
					<l>Azt hiszi, nem kell több, csakhogy angyal légyen</l>
					<l>A menyasszony s mindjárt menyországba mégyen.</l>
				</lg>
				<p>80</p>
				<lg>
					<l>Még aznap örökös szent fogadást tőnek</l>
					<l>Oltára előtt a kereszten függőnek;</l>
					<l>Ott van a királyné ragyogó udvarral,</l>
					<l>Ott Rozgonyi, büszkén a daliás Tarral.</l>
					<l>Piroska kicsinybe hogy holtra nem ájul,</l>
					<l>Erejét kölcsönzi ősz atyja hajárul,</l>
					<l>„Szívből, szeretetből!” - rebegi - hozzá mén...</l>
					<l>Add istenem, e szó legyen igaz! Ámen. -</l>
				</lg>
				<p>81</p>
				<lg>
					<l>Őszi levélhullás szomorú szakában</l>
					<l>Ballag haza Toldi, tűnödve magában:</l>
					<l>Kiölé a rablót az utolsó házig,</l>
					<l>Most, bosszuja hűltén, szíve lohad, fázik.</l>
					<l>Levele császárnak s gyöngyös adománya</l>
					<l>Terheli a tarsolyt: jaj de mit ő bánja!</l>
					<l>Szemeit csüggeszti lova lába mellé,</l>
					<l>Mintha sok elvesztett idejét nem lelné.</l>
				</lg>
				<p>82</p>
				<lg>
					<l>Kérdezni madártól, nem meri embertől,</l>
					<l>Reszket is a hírért, reszket is a hirtől;</l>
					<l>Ki láncsa szegezve rohanna veszélynek:</l>
					<l>Félve halad szemközt a budai szélnek.</l>
					<l>Ne beszéld ki, bús szél! haraszt ne susogd el!</l>
					<l>Bérci magas visszhang állj elibe, fogd fel!</l>
					<l>Ne hallja korán meg ami úgy is késő:</l>
					<l>Mily messze szakadtak, az a leány és ő!</l>
				</lg>
				<p>83</p>
				<lg>
					<l>Budára beérvén, kerülé az udvart;</l>
					<l>Félre-zugon fekvő kicsi házához tart,</l>
					<l>Hol Bence uratlan henyeségben várja</l>
					<l>S kis varga kapusnak cincog citerája.</l>
					<l>Toldi se’ kérd sem hall újságot ezektől;</l>
					<l>Bár köhögős Bence csupa jó hírektől,</l>
					<l>De minthogy urával szóba se’ mert állni:</l>
					<l>Aranyait kezdé ravaszul számlálni.</l>
				</lg>
				<p>84</p>
				<lg>
					<l>Toldi csak elnézte neki egyszer-kétszer,</l>
					<l>Végre nem állhatja: „Nosza, hol tevél szert,</l>
					<l>Te semmirekellő, e tömérdek pénzre?”</l>
					<l>Bence odanyujtá, hogy emelje, nézze.</l>
					<l>„Jaj, nagy uram! - mondá - sora van mindennek</l>
					<l>Keresték, nagy uram! az a sora ennek;</l>
					<l>Ahol az úr kedves, ott ebe is kellő...</l>
					<l>De hallgatok inkább - én semmirekellő.</l>
				</lg>
				<p>85</p>
				<lg>
					<l>Így Bence magából kiszedé kérdetlen</l>
					<l>Hogy valaki Toldit szereti kegyetlen,</l>
					<l>Valaki, de még ki! nem akármi lány a:</l>
					<l>Kisasszony, az is fő: bosznya király lánya!</l>
					<l>Toldi riadtában majd holt-eleven lett:</l>
					<l>Tudta Piroskát, hogy lakik Örzsi mellett;</l>
					<l>Nem volt vele másik? kérdezte szorongva:</l>
					<l>„Volt; az, ki megesküdt, minap a templomba.”</l>
				</lg>
				<p>86</p>
				<lg>
					<l>S nem nézve haragját förgeteges éjnek,</l>
					<l>Toldi rohan, száguld, mint kóbori lélek;</l>
					<l>Birkozik a széllel Buda nyilt utcáin,</l>
					<l>Havas eső csattog, sistereg orcáin.</l>
					<l>Mint a kavargó szél azt mit az ég hullat:</l>
					<l>Úgy söpri alá s fel őt is az indulat;</l>
					<l>Keblét a zimankó meztelenűl járja,</l>
					<l>Veri nagy hullámit haja sötét árja.</l>
				</lg>
				<p>87</p>
				<lg>
					<l>Mint farkas az aklot kerűlgeti éhen,</l>
					<l>Körmöli a földet és rugja dühében:</l>
					<l>Úgy őrzi kivűl ő a Rozgonyi házat,</l>
					<l>Néma hideg kőtől dühösebbre lázad.</l>
					<l>El-elrohan olykor s vissza megint újra,</l>
					<l>Fejével a falat döngeti és fúrja:</l>
					<l>Jaj, ha szegény Lőrinc most elibe lépne!</l>
					<l>Ne hagyd, uram Isten, most esni kezébe!</l>
				</lg>
				<p>88</p>
				<lg>
					<l>Így Toldi bosszúját tehetetlen ontá</l>
					<l>S mire a föld vére összefagyott csonttá,</l>
					<l>Felvirrada ő is, dühe alábbhagyván,</l>
					<l>Valahol egy korcsma utcai kőpadján.</l>
					<l>Nem aludt, zsibbadság nyomta csak el kába -</l>
					<l>Ocsúdva, leszállott önön bús magába:</l>
					<l>Ott lelte hibáját nagy bánata mellett,</l>
					<l>Hogy senkire vádat másra nem emelhet.</l>
				</lg>
				<p>89</p>
				<lg>
					<l>S érezte, hogy el kell bujdosnia messze,</l>
					<l>Ahol az új párnak híre-nyomát vessze;</l>
					<l>Beűlni Szalonta mord falai közzé,</l>
					<l>Piroska felől még álmodni se’ többé.</l>
					<l>A reggel azonban szélesre kinyílott,</l>
					<l>Észrevevé Miklós, hogy rosz helyen ül ott</l>
					<l>Felvánszorga tehát, s hazafelé menve</l>
					<l>Kit lát? a Piroska férjét, vele szembe.</l>
				</lg>
				<p>90</p>
				<lg>
					<l>Toldi el akarta kerülni; de Lőrinc</l>
					<l>Örvend neki mindjárt, keze messziről int,</l>
					<l>Arca ragyog; Toldit üdvözli, kiáltja:</l>
					<l>Nincs hova előle menekülni, látja.</l>
					<l>S Lőrinc odaadná neki lelkét-testét,</l>
					<l>Hívja, hogy ők hárman töltsenek egy estét,</l>
					<l>(Rozgonyi most úgy sincs itthon az ifjakkal:)</l>
					<l>Toldi csak ezt mondá szigorú szavakkal:</l>
				</lg>
				<p>91</p>
				<lg>
					<l>„Ne híjj te magadhoz, ne, se ma, se máskor;</l>
					<l>Tudod-é mit mondtam neked a viváskor?</l>
					<l>Ha te rosszul bánnál - mitül Isten őrizz’! -</l>
					<l>Ne híjj te magadhoz soha engem, Lőrinc!”</l>
					<l>De amaz dicsekszik s bizonyítja hévvel,</l>
					<l>Mily boldogan élnek szép ifju nejével;</l>
					<l>Lássa, tapasztalja: lehet-e már szebben? -</l>
					<l>Ámbár hazudott is Lőrinc, nem is, ebben.</l>
				</lg>
				<p>92</p>
				<lg>
					<l>Piroska sokat tőn - majdnem lehetetlent,</l>
					<l>Elnyomni szerelmét, az első egyetlent;</l>
					<l>Büszkébb vala, mintsem tűrne olyan dolgot,</l>
					<l>Hogy a világ előtt ne legyen ő boldog;</l>
					<l>Az eskü is immár neki erős gyámol,</l>
					<l>Az a reménység is mire apja számol;</l>
					<l>A vérnek is abban lehet egy kis része:</l>
					<l>Nem epe a mézes hetek ifjú méze.</l>
				</lg>
				<p>93</p>
				<lg>
					<l>És ha talán Toldit soha meg ne lássa:</l>
					<l>Beállhat idővel szive gyógyulása;</l>
					<l>Marad ugyan sebhely: megérzi halálig,</l>
					<l>Ha az időjárás komorabbra válik. -</l>
					<l>Szó nélkül a bajnok búcsut vesz azonban,</l>
					<l>Haza érve, Pejkót nyergelteti nyomban;</l>
					<l>Estig az érc zablát marja szegény pára:</l>
					<l>Ő ólba megy akkor, Toldi - lakomára.</l>
				</lg>
				<p>94</p>
				<lg>
					<l>Egyszer, csak ez egyszer - de mit ér, mit használ!</l>
					<l>Látni Piroskáját - jaj! nem övé az már;</l>
					<l>Tőle hideg búcsút - azt sincs joga venni;</l>
					<l>Egy néma sohajtást - jobb oda se menni.</l>
					<l>Hátha szilaj vére - de galamb lesz, bárány;</l>
					<l>Váljon meg örökre - meg, ez egy perc árán;</l>
					<l>Keserűbb lesz akkor - legyen! azt szomjúzza; -</l>
					<l>Így habozott a hős: de az örvény húzza.</l>
				</lg>
				<p>95</p>
				<lg>
					<l>Piroska szivét is szaporán döbbenték</l>
					<l>Ura dicsekvési: ki a mai vendég;</l>
					<l>Vére-hagyott ajkát emelé tiltóra:</l>
					<l>De a beszéd elhal, nem veheti szóra.</l>
					<l>Egész nap az Istent mind csak azon kérte,</l>
					<l>Hogy Toldi ne jőjön (hisz’ úgy sem igérte);</l>
					<l>S egész nap a szívét mind csak azon kapta,</l>
					<l>Hogy, ha felé sem jön, megreped miatta!</l>
				</lg>
				<p>96</p>
				<lg>
					<l>Az az egy pillantás, amaz első édes,</l>
					<l>Marcongló, iszonyú, de gyönyörűséges.</l>
					<l>Repeső, örvendő, bánatos és bánó,</l>
					<l>Felelő és kérdő, viszont szemrehányó;</l>
					<l>Tilos, ámbár büszke egy isteni jogra,</l>
					<l>Kárhozat’, üdvösség’ mennye, sötét pokla.</l>
					<l>Kétségbe-esés, hol odavész test, lélek:</l>
					<l>Az az egy pillantás ezt érzeti vélek!</l>
				</lg>
				<p>97</p>
				<lg>
					<l>Elmúlt valahára az az egy pillantás:</l>
					<l>Észre se’ vőn semmit a kenyeres-pajtás,</l>
					<l>Kinek a boldogság mind nyelvire tódul,</l>
					<l>Se hallva se látva sok fecsegő szótul,</l>
					<l>Volt idejök lassan maguk’ összeszedni</l>
					<l>Lassan a beszédnek közzé elegyedni:</l>
					<l>„Így, az idő, termés” - „úgy, a lovak, harcok -”</l>
					<l>Ami belül forrong, elföldheti arcok.</l>
				</lg>
				<p>98</p>
				<lg>
					<l>Étel-ital közben Miklós szive zsendül</l>
					<l>Vérmes egészségtől, bortul, szerelemtül;</l>
					<l>Iszik az új párért, hogy ihassék érte:</l>
					<l>Nem bánja, ha Lőrinc oda van is értve.</l>
					<l>S mikor a szép asszony, poharát elvéve,</l>
					<l>Márt nevető rózsát aranyos fényébe;</l>
					<l>Megfeledé szinte hosszu örök búját,</l>
					<l>Élvezi mit a perc öntudatlanúl ád.</l>
				</lg>
				<p>99</p>
				<lg>
					<l>Asztal utóján már kedvökre lakoznak;</l>
					<l>S ím, erdei süldőt, büszke vadat hoznak,</l>
					<l>Mint eleven, nyujtó-deszkára hasalva,</l>
					<l>Bőre piros páncél, szájában egy alma.</l>
					<l>Tar nekigyürkőzött a gazdai késsel,</l>
					<l>Esett neki visszán szelnie bal kézzel:</l>
					<l>„Addsza” kiált Toldi, s elkapta nevetve:</l>
					<l>Elereszté Lőrinc, sanda szemet vetve.</l>
				</lg>
				<p>100</p>
				<lg>
					<l>Akkor - nem tudom én mely csintalan ördög,</l>
					<l>A kis bor-e, melyben ajaka megfördött,</l>
					<l>Vagy az érzés, a már eltemetett, régi,</l>
					<l>Súgta Piroskának, hogy ezt mondja néki:</l>
					<l>„Édes uram, mért is tetteti kegyelmed,</l>
					<l>Kíméli a jobbot a bal keze mellett?</l>
					<l>Tudom én, jól láttam, mire képes jobbja:</l>
					<l>Hát a viadalkor, az utolsó kopja?...”</l>
				</lg>
				<p>101</p>
				<lg>
					<l>Lobbot vete Lőrinc nagy-hirtelen erre,</l>
					<l>Képe vörösebb lett mint a malac bőre,</l>
					<l>Bal keze meglódult akaratja ellen</l>
					<l>S visszacsapá a szót, az eredő helyen.</l>
					<l>Vért - amitől ajka majd szinte kicsattan,</l>
					<l>Vért foga a nőnek serkeszte legottan;</l>
					<l>Rámered egy percig sáppadt meredéssel -</l>
					<l>S nézi vadul Lőrinc Toldit a nagy késsel.</l>
				</lg>
				<p>102</p>
				<lg>
					<l>De hamar - mint döbbent őze vadon tájnak,</l>
					<l>Iszonyát felfogván az ijesztő tárgynak,</l>
					<l>Visszagurul mintegy teste körül, s száguld,</l>
					<l>Tüske, bozót, sűrű neki jó országút -</l>
					<l>Iramodék Lőrinc egy közel ajtóba,</l>
					<l>Mely sehová sem visz csak a benyilóba,</l>
					<l>Honnan egyéb út-mód sincsen menekedni:</l>
					<l>Ablakon útcára kelle magát vetni.</l>
				</lg>
				<p>103</p>
				<lg>
					<l>S mint szeme a prédán megáll fenevadnak,</l>
					<l>Vesztegel egy kissé, cimpái dagadnak;</l>
					<l>De futni ha látja, önkénytelen üldi:</l>
					<l>Csörtet amaz után rettenetes Toldi.</l>
					<l>Eléje Piroska könyörögve lebben,</l>
					<l>Esdekel uráért szép neje legszebben,</l>
					<l>Kezére omolva, mély fekete szemmel</l>
					<l>Néz rá föl, ijedten, kérve, szerelemmel.</l>
				</lg>
				<p>104</p>
				<lg>
					<l>Látja ölén Miklós a szép szelid arcot:</l>
					<l>Haragja szivéből nyomon elviharzott,</l>
					<l>S mint fekete felleg a lemenő naptól;</l>
					<l>Egyszerre pirossá hajnalodék attól.</l>
					<l>Kebeléhez vonja rejtező orcáját,</l>
					<l>Szorítja, öleli tilos mennyországát,</l>
					<l>S lehajolván sűrű, önfeledett csókra,</l>
					<l>Közben susogását így tördeli szókra:</l>
				</lg>
				<p>105</p>
				<lg>
					<l>„Jer! - hévvel, erővel zúdítja lehellve:</l>
					<l>„Jer velem - elviszlek - paripám nyergelve -</l>
					<l>Oda hol még szellő - nap fénye se leljen -</l>
					<l>Megvédlek egy ország - mind a világ ellen!”</l>
					<l>Piroska e szónál vette magát észre,</l>
					<l>Mint gyönge bogár, mely keveredett mézbe;</l>
					<l>Kibontakozott és rebegi esdőleg:</l>
					<l>„Becsületét védd meg, oh lovag, egy nőnek!”</l>
				</lg>
				<p>106</p>
				<lg>
					<l>Ott remeg a szép nő, - nem üvölt, nem jajgat,</l>
					<l>Segély kiáltásra nem nyit zajos ajkat,</l>
					<l>Reszket, halovány mint a liliom szirma:</l>
					<l>Jól érzi, hogy ellent állani nem birna.</l>
					<l>Ám Toldin erőt vesz keserű józanság,</l>
					<l>Az előtte verdő nemes ártatlanság,</l>
					<l>Ki lovagnak hívja... mintegy maga ellen!</l>
					<l>Becsületének hogy védelmire keljen.</l>
				</lg>
				<p>107</p>
				<lg>
					<l>Most látja először - igazán most tűne</l>
					<l>A bajnok elé rút, rettenetes bűne,</l>
					<l>Mire csak gondolni borzalom, utálság:</l>
					<l>Egy szerető szívet hogy tört meg az álság.</l>
					<l>Törjék hát!... riadá - az övé is törjék:</l>
					<l>Élve, pokol minden kínjai gyötörjék!</l>
					<l>Nagy keserű búgás leve búcsuzása,</l>
					<l>S ment, hogy soha többé Piroskát ne lássa.</l>
				</lg>
				<p>Hatodik ének</p>
				<p>1867</p>
				<p>,Gazdagsággal való rakott sírt felbonta.’</p>
				<p>Ilosvai</p>
				<p>1</p>
				<lg>
					<l>Piroska... ez a név! jaj nekem, ez a név!</l>
					<l>Hogy tipra keresztül egy boldogtalan év</l>
					<l>S közel a másiknak fele is már rajtam,</l>
					<l>Mióta e dalra kulcsolva van ajkam!</l>
					<l>Még az se merészelt - a panaszos ének</l>
					<l>Enyhületet hozni az apa szivének:</l>
					<l>Egy szomorú kőre űlt szárnya-szegetten</l>
					<l>S néma didergéssel gubbaszta felettem.</l>
				</lg>
				<p>2</p>
				<lg>
					<l>Piroska! leányom kis árva leánya!</l>
					<l>Kedvesem egyetlen kedves maradványa!</l>
					<l>Ki neved a költő ámaiból vetted,</l>
					<l>Anya így szólítván, csecsemő-szülöttet:</l>
					<l>Baljóslatú névvel jöttél te világra!</l>
					<l>Oh, le ne szálljon rád még jobban is átka,</l>
					<l>Hogy sorsod azéhoz közelítsen gyászban,</l>
					<l>Kit képzetem alkot a Rozgonyi házban!</l>
				</lg>
				<p>3</p>
				<lg>
					<l>Hamar elment tőled, kora előtt ment el,</l>
					<l>Alig ösmerkedvén „a kis idegennel”;</l>
					<l>S te nem ismerhetted bús életed árát:</l>
					<l>Amaz elporló szív teljes-egész tárát.</l>
					<l>Sínyleni - oh, hogy ne? már sínyled anyádat.</l>
					<l>S veled együtt nő majd a csecsemő bánat;</l>
					<l>Hanem, amit vesztél, nem érted egészen:</l>
					<l>Emléktelen emlék, egy üres hang lészen!</l>
				</lg>
				<p>4</p>
				<lg>
					<l>Egy üres hang! ő! ő!... S hol ecset-, vésőnek,</l>
					<l>(Mit emberi vad dölyf gúnyol teremtőnek)</l>
					<l>Hol van a toll, a szó művészi hatalma,</l>
					<l>Életre idézni ami neked halva?!</l>
					<l>Fogsz írni magadnak róla hiú képet,</l>
					<l>Összerakosgatván sok külön emléket:</l>
					<l>Hanem az a kép már merő idegen lesz;</l>
					<l>Boldogtalan gyermek! a te anyád nem lesz.</l>
				</lg>
				<p>5</p>
				<lg>
					<l>Mi haszna, mi haszna!... az a vidor élet,</l>
					<l>A szép kis ablakból kisugárzó lélek.</l>
					<l>Mely, mint kicsi csillag, haj! rövid ösvényén</l>
					<l>Beragyogta körét, egyedül önfényén;</l>
					<l>Az a komoly érzés játszi kedély mellett,</l>
					<l>Melyért idegennek is szeretni kellett;</l>
					<l>Nyilt szív, ajak és arc, nevető nagy kék szem...</l>
					<l>Róla vetett árnyék: de nem ő az mégsem.</l>
				</lg>
				<p>6</p>
				<lg>
					<l>De talán még jobb így: legyen inkább zárva,</l>
					<l>Előtted az a sír, kedves kicsiny árva!</l>
					<l>Te csak a felszínen, virágain játsszál,</l>
					<l>Legyen a gyász könnyű mely örökbe rád száll.</l>
					<l>Élj te!... hisz ő jóslá haldokoló szájból:</l>
					<l>„Itt, itt a halál van: vigyék a halálból!”</l>
					<l>Soha ne értsd a bút, mely ide van írva:</l>
					<l>Vigyük a te részed, mi öregek, sírba. -</l>
				</lg>
				<p>7</p>
				<lg>
					<l>Piroska, szegény szív! egyedűl s kietlen</l>
					<l>Maradott, hogy Toldi fölverte kegyetlen</l>
					<l>Mint a virág, melyet zivatar elgázol,</l>
					<l>Kókadva lehajlik, letörötten gyászol;</l>
					<l>Harmat esi: rothad, sugár üti: sorvad,</l>
					<l>Könnye csak emészti, szerelemtől hervad:</l>
					<l>E tüzet ama víz éleszti, nem oltja,</l>
					<l>E vizet áma tűz nem issza, de ontja.</l>
				</lg>
				<p>8</p>
				<lg>
					<l>Még ajakán a csók, a bűnös, a bűvös;</l>
					<l>Ki tudja, mikor lesz annak helye hűvös?</l>
					<l>Még hitető szónak fülében a zajja:</l>
					<l>Lessz-e idő, vajjon, mikor ezt ne hallja?</l>
					<l>„Jer, jer!” az édes hang csapja fülét: „jer, jer!”</l>
					<l>Melegíti arcát kárhozatos gerjjel:</l>
					<l>Oh, bújni, pirúlni, a földbe sülyedni,</l>
					<l>Elveszni!... de mégis szeretni, követni!</l>
				</lg>
				<p>9</p>
				<lg>
					<l>Hol vagy ma, vitézlő bátor kötelesség?</l>
					<l>Az, kit előbb védtél, maga is ellenség;</l>
					<l>Hol van az oltári szent eskü bizalma?</l>
					<l>Ím, az erős támasz most egy hiu szalma;</l>
					<l>Szeretni, szeretve, megimádva lenni,</l>
					<l>S nem tudva; bosszúból szív gyilkosa lenni,</l>
					<l>S kicsit is bánni, mi az elmulté lett:</l>
					<l>Hát még az egész, nagy, irtózatos élet!...</l>
				</lg>
				<p>10</p>
				<lg>
					<l>Minden okot, vádat maga ellen zúdít,</l>
					<l>És menti, kimenti, érte vivó Toldit:</l>
					<l>Ki tudja, mi rejtett fogadás gátolta</l>
					<l>Hogy megnyissa szivét, akkor, vagy azolta!</l>
					<l>S nem volt-e az egész viadal kísértés?...</l>
					<l>Bajnoka szívének betegítő sértés,</l>
					<l>Hogy ama jöttmentnek magát oda dobja,</l>
					<l>Csakhogy az oltárnál melegedjék jobbja?...</l>
				</lg>
				<p>11</p>
				<lg>
					<l>Oh, átkozza dacos, gyermeki makrancát,</l>
					<l>Hogy bosszura vette Toldi cseles harcát,</l>
					<l>Vissza nem űzé Tart egyenes szavakban,</l>
					<l>Nem volt bizodalma a nemes lovagban!</l>
					<l>Tárt karral ölelni hogy’ sietett volna!</l>
					<l>Azóta mi minden beh nem így lett volna!...</l>
					<l>S ama képzelt jóhoz, melyet így eljátszott,</l>
					<l>Élte a halálnál feketébbnek látszott.</l>
				</lg>
				<p>12</p>
				<lg>
					<l>Hát még, ha leányi áldozatát méri!</l>
					<l>Meddő legyen inkább, az egeket kéri;</l>
					<l>S visszára viszálván anya-érzeményét,</l>
					<l>Meggyűlöli apja lehető reményét.</l>
					<l>Ím, hős ivadékban háza dicsőn kelne!</l>
					<l>Egyezik a becsvágy és szíve szerelme!</l>
					<l>És most tönkre teszi a Rozgonyi házat</l>
					<l>Vagy keserű balsors, vagy örök - gyalázat!</l>
				</lg>
				<p>13</p>
				<lg>
					<l>E szó, ez utóbbi, e kimondhatatlan,</l>
					<l>Vérrel lepi arcát, csupa gondolatban;</l>
					<l>Sülyedésén már is megriad, elszörnyed:</l>
					<l>Ajkán idegen csók pokoltüze terjed!</l>
					<l>Oh, hol van elég köny, oltani, e tűznek?</l>
					<l>Vezekelve omlik lábához a Szűznek:</l>
					<l>Szeplőtlen alakja neki égő szégyen,</l>
					<l>S ha mondja is: „ámen,” nem meri: „úgy légyen”.</l>
				</lg>
				<p>14</p>
				<lg>
					<l>Nem meri, nem tudja, nem akarja szinte:</l>
					<l>Többé az imádság, érzi, nem őszinte,</l>
					<l>Meg kellene bűnét, s nem birja, utálni,</l>
					<l>Hazudik, hogy ettől meg akarna válni.</l>
					<l>Már földi reménye idealant romban:</l>
					<l>S elvessze hitét az örök irgalomban...?</l>
					<l>Gyötrelmes az élet, a halál rettentő:</l>
					<l>Maga egymagában viadalmas kettő.</l>
				</lg>
				<p>15</p>
				<lg>
					<l>Ezalatt mi történt - akármi! - a férjjel?</l>
					<l>Haza kerűlt Lőrinc valamikor éjjel,</l>
					<l>Szeretett is volna boszut állni durván,</l>
					<l>De szólani nem mert, Toldira gondolván.</l>
					<l>Jöttére Piroska talpig elirtózott,</l>
					<l>Szívén a gyülölség hidegen kígyózott:</l>
					<l>Most érzi először, mennyire utálja</l>
					<l>Kinek oh be másra tőn fogadást szája!</l>
				</lg>
				<p>16</p>
				<lg>
					<l>Én pedig elmégyek a messzi keletre,</l>
					<l>Követem bús Toldit szomorú életre: -</l>
					<l>Nagyfaluba Miklós futtába benézett,</l>
					<l>De az anya-kasban most nem lele mézet.</l>
					<l>Nem gyógyítja szivét jó anyja beszéde,</l>
					<l>Megszompolyodik az Anikó negéde:</l>
					<l>Komoran ezekkel rövid jónapot vált,</l>
					<l>S fölkeresi most nyert szalontai odvát.</l>
				</lg>
				<p>17</p>
				<lg>
					<l>Ti, kik a hős Toldi örökét lakjátok,</l>
					<l>Jó emberek! egy szóm van elébb hozzátok.</l>
					<l>Idegen lettem már én azon a földön,</l>
					<l>Nem is ösmertek rám, ha oda vetődöm.</l>
					<l>Tán az idősbek közt még szóba hozódik</l>
					<l>„Itt született, itt nőtt; becsűlete volt itt,</l>
					<l>Kenyere is holtig; de világra zülle:</l>
					<l>Ki tudja, ha lett-e, vagy semmi, belölle?”</l>
				</lg>
				<p>18</p>
				<lg>
					<l>Képzeletem szárnyán oda visszatermek,</l>
					<l>S barangolom a tájt, kicsi sápadt gyermek;</l>
					<l>Hallgatom a három nyárfa ezüst lombját,</l>
					<l>S tanulom, amelynek tanui, a mondát:</l>
					<l>Hogy telepedtek volt hajduk Köleséren,</l>
					<l>Bocskaitól nyerve faluhelyet véren;</l>
					<l>Azután hogy vették Toldi jeles várát,</l>
					<l>Gulya s ezer tallér ütvén meg az árát.</l>
				</lg>
				<p>19</p>
				<lg>
					<l>Onnan a háromszáz - mikor s mez’ iránt a</l>
					<l>Haza, Bethlen, a két Rákóczi kivánta,</l>
					<l>Táborba, mezőre, hadakozni hősen,</l>
					<l>Hogy robbana mindjárt, - köztük az én ősem.</l>
					<l>De békeidőn sem vala ottan béke:</l>
					<l>Töröké volt Lippa, sőt Gyula vidéke,</l>
					<l>S hogy el ne rabolja szpahi, préda-rántó,</l>
					<l>Kardosan követte az ekét a szántó.</l>
				</lg>
				<p>20</p>
				<lg>
					<l>Onnan a végházak ostora és réme,</l>
					<l>Jó Varga Mihály is hányszor aláméne,</l>
					<l>Kinek a nevével immár török asszony</l>
					<l>Csecsemőt ijesztget vala, hogy hallgasson;</l>
					<l>Ablakon, azt mondják, így szokta kidugni:</l>
					<l>„Kapd el, Varga Mihály! nesze, iste bundi!”</l>
					<l>Megesett, hogy Mihály odakün hallgatta.</l>
					<l>S jó lova nyergébe sebesen fölkapta.</l>
				</lg>
				<p>21</p>
				<lg>
					<l>Ott van a Szigettó, ma ugar, vagy pázsit,</l>
					<l>(Noha én is szedtem vadréce-tojásit,)</l>
					<l>Hova egy más hajdu a törököt hordta,</l>
					<l>Tetemes váltságért adván ki gyakorta.</l>
					<l>Szigetbe ladikján bekötözött szemmel</l>
					<l>Vitte; soha szökni, bolond feje, nem mer;</l>
					<l>Perdig a széles víz úgy megapadt nyáron,</l>
					<l>Hogy hosszú doronggal evezett a sáron.</l>
				</lg>
				<p>22</p>
				<lg>
					<l>Ott van az Őrhalma, s még közelebb szintén</l>
					<l>Testhalom, a Kender nevü érnek mentén;</l>
					<l>Kisded halom ez már, horpadva, sülyedve:</l>
					<l>Bár török ezrével van alá temetve.</l>
					<l>Mert ott rakatá le, az öt kapitánnyal,</l>
					<l>Már kész diadalmát Győri a pogánnyal,</l>
					<l>Egri, Bakó, Torma, Csizmadia, Jőthe,</l>
					<l>S Jakab a most élő Győriek előde.</l>
				</lg>
				<p>23</p>
				<lg>
					<l>Támadt vala Bethlen, ama Gábor öccse,</l>
					<l>Fejedelmi székből hogy urát kiüsse,</l>
					<l>Rákóczi fejére a törököt hozván;</l>
					<l>Vele sok budai, temesvári ozmán.</l>
					<l>S mivel, Élesden tul, fejedelme késik,</l>
					<l>Ibrányi fogá fel a török ütésit;</l>
					<l>Akkor eszelt Győri egy ilyen furfangot -</l>
					<l>De lankad ez a húr: váltsuk fel a hangot.</l>
				</lg>
				<p>1</p>
				<lg>
					<l>Szalontánál csaptak össze, </l>
					<l>  Folyt piros vér alkonyatig;</l>
					<l> Megszaladt Ibrányi népe, </l>
					<l>   Meg sem álla Nagy-Váradig.</l>
				</lg>
				<p>2</p>
				<lg>
					<l>&gt;Emiatt kemény haragban</l>
					<l>Rágja nyelvét Győri Jakab;</l>
					<l>&gt;Hadnagyok közt a legkisebb,</l>
					<l>Hajduság közt legderekabb.</l>
				</lg>
				<p>3</p>
				<lg>
					<l>Vesz török csuhát magára,</l>
					<l>(Volt elég a csatamezőn),</l>
					<l>Kontyot is köt, tarka turbánt, </l>
					<l>Patyolatból, piros fezén.</l>
				</lg>
				<p>4</p>
				<lg>
					<l>Harcsaszájú pisztoly kettő</l>
					<l>S hosszú handsár öve megett;</l>
					<l>Ajakán, bitang török szó</l>
					<l>- Hamis pénz, de jól penegett.</l>
				</lg>
				<p>5</p>
				<lg>
					<l>Táboron így, ló-keresni,</l>
					<l>Egy kantárral végig halad:</l>
					<l>Hétezerre, úgy mint egyre,</l>
					<l>Becsüli a pogány hadat.</l>
				</lg>
				<p>6</p>
				<lg>
					<l>S hétezerből háromszázra</l>
					<l>- Mennyi jut csak egy-egyfelé?... </l>
					<l>Látja, hogy ma győzelemre </l>
					<l>Nincs egyéb ut, mint a cselé.</l>
				</lg>
				<p>7</p>
				<lg>
					<l>Ott a Kenderér, bizonyság!</l>
					<l>Rajta innen a Testhalom: </l>
					<l>Ott fehérlett Ali szerdár</l>
					<l>Sátora az éroldalon.</l>
				</lg>
				<p>8</p>
				<lg>
					<l>Közelében egy lefordult</l>
					<l>Csolnak - szellős tábori pad:</l>
					<l>Csolnakon ült a bölcs díván</l>
					<l>És - alatta Győri Jakab.</l>
				</lg>
				<p>9</p>
				<lg>
					<l>Váltig mondja Bethlen István,</l>
					<l>Ősz hajára emlegeti:</l>
					<l>Rákóczinak e csatával</l>
					<l>Hogy’ lement a becsületi;</l>
				</lg>
				<p>10</p>
				<lg>
					<l>Váltig mondja, hogy az ország</l>
					<l>Fejedelmet másat kiván:</l>
					<l>Rázza kontyát Ali szerdár,</l>
					<l>Keveset szól a bölcs diván.</l>
				</lg>
				<p>11</p>
				<lg>
					<l>„Majd bizony, e légy-csipéssel</l>
					<l>Úgy megszédült! alig, alig...</l>
					<l>Csak az éjjel ránk ne üssön,</l>
					<l>Fel ne verjen fris hajnalig!”</l>
				</lg>
				<p>12</p>
				<lg>
					<l>Hallja, mint fél a pogányság,</l>
					<l>S visszaoson Győri Jakab:</l>
					<l>Szalontára, a hajdúkhoz,</l>
					<l>Megviszi a hallottakat.</l>
				</lg>
				<p>13</p>
				<lg>
					<l>„Fürge hajduk, jó vitézek!</l>
					<l>Csöndes, álmos az éjszaka:</l>
					<l>Jól behallik, amint ágyúz </l>
					<l>Réteken a bölönbika:</l>
				</lg>
				<p>14</p>
				<lg>
					<l>„Nem süt a hold, gyér a csillag,</l>
					<l>Ködben hamvad parázs tüzök; </l>
					<l>Előálmot alszik ott lenn </l>
					<l>A fölebb nem szított üszök:</l>
				</lg>
				<p>15</p>
				<lg>
					<l>„Nosza, hajrá! a törökre!</l>
					<l>Nem hibázhat merész cselünk:</l>
					<l>Én vezetlek, ti utánam</l>
					<l>Mint az árnyék. Jézus velünk!” </l>
				</lg>
				<p>16</p>
				<lg>
					<l>A futásról én nem egyszer </l>
					<l>Hallgatám a nép öregét:</l>
					<l>Ifju lelkem szomjan itta,</l>
					<l>Tej gyanánt az édes regét.</l>
				</lg>
				<p>17</p>
				<lg>
					<l>Kilenc helység - ma már puszta,</l>
					<l>Szalontai zsíros határ: </l>
					<l>Népe gyakran tova züllött,</l>
					<l>Míg elölte török, tatár.</l>
				</lg>
				<p>18</p>
				<lg>
					<l>Keszi, Kéza, két Vásári,</l>
					<l>Gyarak, Vímer, Simonkerék,</l>
					<l>Kölesér, Panasz - hol minden</l>
					<l>Templomhelyet jól ösmerék.</l>
				</lg>
				<p>19</p>
				<lg>
					<l>És, hamikor futni kellett,</l>
					<l>A nép kincse: kapa, kasza </l>
					<l>Mind a várban lelte helyét;</l>
					<l>- Ekkor is volt nagy halmaza.</l>
				</lg>
				<p>20</p>
				<lg>
					<l>E kaszákból sok szekérrel,</l>
					<l>Győri gyorsan alávitet;</l>
					<l>Messze a tart megkerűli,</l>
					<l>Gyöpös az út, az éj siket.</l>
				</lg>
				<p>21</p>
				<lg>
					<l>Sok vizes rét, sok mocsár van </l>
					<l>A pogány had háta megett; </l>
					<l>Szerinszerte mind kaszával</l>
					<l>Telehányják az ereket.</l>
				</lg>
				<p>22</p>
				<lg>
					<l>A sás kardja, buzogánya </l>
					<l>Rejt halálos, fényes acélt;</l>
					<l>- Nem kérdezik akik teszik</l>
					<l>Maga Győri tudja a célt.</l>
				</lg>
				<p>23</p>
				<lg>
					<l>Már sötétlik pitymalatra,</l>
					<l>Hajnal előtt, éjfél után: </l>
					<l>Lóra szálltak, lesbe álltak </l>
					<l>Győri és az öt kapitány.</l>
				</lg>
				<p>24</p>
				<lg>
					<l>Osztva ketté kis csapatjok </l>
					<l>A török két szárnya felől: </l>
					<l>Százötven ló, s gyalog ami </l>
					<l>Benszorult a pogány elől.</l>
				</lg>
				<p>25</p>
				<lg>
					<l>Hát csak egyszer, jeladásra</l>
					<l>Perdül a dob, rézkürt riad;</l>
					<l>Mintha ég-föld leszakadna </l>
					<l>Tomboló zaj, sívás miatt.</l>
				</lg>
				<p>26</p>
				<lg>
					<l>„Rajta, rajta! hozzá, hozzá!</l>
					<l>Jézus segíts! Jézus ne hagyj!” </l>
					<l>De helyéből, a sötétben, </l>
					<l>Nem mozdul a maroknyi had.</l>
				</lg>
				<p>27</p>
				<lg>
					<l>Csattog a kard, puska durrog,</l>
					<l>Mintha folyna bősz viadal: </l>
					<l>Kézre hurkolt vad lovának </l>
					<l> Vonszolásán ébred a tar.</l>
				</lg>
				<p>28</p>
				<lg>
					<l>„Allah! Allah! itt az ellen!</l>
					<l>A derékhad Rákóczival!” </l>
					<l>Hát megől most nagy-sok sűrü</l>
					<l>Daru rebben, vadlud rivall.</l>
				</lg>
				<p>29</p>
				<lg>
					<l>„Merre fussunk, hogy kijussunk? </l>
					<l>Földön is kard, vízben is kard!</l>
					<l>Allah! Allah! már fejünkre </l>
					<l>Égből szórja le a magyart?”</l>
				</lg>
				<p>30</p>
				<lg>
					<l>Ekkor aztán: rajta! vágni! </l>
					<l>Mint a vetést; egymás után,</l>
					<l>Szigetenkint és egyenkint,</l>
					<l>Győri és az öt kapitány.</l>
				</lg>
				<p>31</p>
				<lg>
					<l>Szigetenkint, lápon, éren,</l>
					<l>Másnap is még, sőt hetekig,</l>
					<l>Úgy vadászták, úgy halászták,</l>
					<l>Élve-halva, mérföldekig.</l>
				</lg>
				<p>32</p>
				<lg>
					<l>Sok, szájában kizöldellő </l>
					<l>Árpaszemmel, éhen veszett;</l>
					<l>- Szalontánál a háromszáz </l>
					<l>Hajdu dolga ekkép esett.</l>
				</lg>
				<p>24</p>
				<lg>
					<l>Holtig ezért őket Rákóczi becsűlte,</l>
					<l>Böjttel, imádsággal ez napot megűlte,</l>
					<l>Hogy megerősíték ingadozó székét,</l>
					<l>S köthete szultánnal becsületes békét.</l>
					<l>Íra kilenc pusztát nekik adományon,</l>
					<l>Fel is gyarapodtak tetemes zsákmányon;</l>
					<l>Akkor emelték a várnak erős tornyát, -</l>
					<l>Ezután több útas nézze meg a romját!</l>
				</lg>
				<p>25</p>
				<lg>
					<l>Tudom én - el tudnám mondani, hogy épül</l>
					<l>Mező-Gyarak és több faluhely kövébül,</l>
					<l>Tilalma dacára gyaraki Pethőnek,</l>
					<l>Kit alkuval aztán magok közé vőnek;</l>
					<l>De akkor e szónak se vége se hossza:</l>
					<l>Igazítsuk rúdját az időnek vissza,</l>
					<l>S hátrafelé három öregebb századdal</l>
					<l>Toldi felől ismét így zöngedez a dal.</l>
				</lg>
				<p>26</p>
				<lg>
					<l>Otthon vala immár, s bástyáinak ormán</l>
					<l>Bús Toldi naponként elnéze mogorván,</l>
					<l>Mint élemedett sas, kit a világ bosszant,</l>
					<l>Szikláira bámul, egyedül, naphosszant.</l>
					<l>Négyszögbe kerített alkalmas erősség;</l>
					<l>Három felöl a tájt szegi nagy erdőség,</l>
					<l>Nyúgotra mező s láp, be sem is látható;</l>
					<l>Fekete mély vízzel mossa tövét „a Tó”</l>
				</lg>
				<p>27</p>
				<lg>
					<l>Még most is alantabb völgyellik az utca;</l>
					<l>Hol falait hajdan árok koszorúzta:</l>
					<l>Megnézheti bizony négyszögbe határát,</l>
					<l>Ki nem hiszi nékem Toldi jeles várát.</l>
					<l>Mellette a Toldi helysége, Szalonta,</l>
					<l>Falusi szűk földjén magát összevonta,</l>
					<l>Kölesértől fogva Kender nevü érig:</l>
					<l>Ötvennyolc telek az, ha igazán mérik.</l>
				</lg>
				<p>28</p>
				<lg>
					<l>Kongó palotában, tágas öreg csűrben,</l>
					<l>Hol unalom pállik, pók sző-fon, az űrben,</l>
					<l>Vonszolja egész nap Toldi sötét árnyát,</l>
					<l>S árnyéknál feketébb szivbeli magányát.</l>
					<l>Oh mily egyedül van! igazán most érzi;</l>
					<l>Nagy-néha szobáit sorra körülnézi:</l>
					<l>„Ez az asszony háza! ez volna!” sohajtja,</l>
					<l>S elfordul, az ajtót szomorún behajtja.</l>
				</lg>
				<p>29</p>
				<lg>
					<l>Majd kerüli azt is, rázárja lakatját, -</l>
					<l>Mint, kinek elvitték szerette halottját,</l>
					<l>A teritő helyét kerülni ügyekszik:</l>
					<l>Hanem a lelkében szüntelen ott fekszik.</l>
					<l>Vele virraszt későn, vele kél korán Ő,</l>
					<l>Bánattal együtt az unalom is ránő,</l>
					<l>Nap, nap után, hízva mint hóguja gördül:</l>
					<l>Toldi erős válla, súlya miatt, görbül.</l>
				</lg>
				<p>30</p>
				<lg>
					<l>Aztán meg ez a nagy, tehetetlen béke!</l>
					<l>Téli fakó színben, mint vára vidéke,</l>
					<l>Vagy az a nyirkos köd, mely soha nem mozdul</l>
					<l>Napok óta onnan: sem esik, sem tisztul.</l>
					<l>Nem tűrheti: dolgot! valamit! akármit!</l>
					<l>S mintha ez ötlettől enyhűlne parányit; -</l>
					<l>De amely zsákmányra eleven bú rontott,</l>
					<l>Haj! elmar az attól minden egyéb gondot.</l>
				</lg>
				<p>31</p>
				<lg>
					<l>Munkába mohón kap: rombol; ujít, tervel,</l>
					<l>Vára körül mindent, ami mozog, felver,</l>
					<l>Nagy rémületére az öreg várnagynak,</l>
					<l>Hogy neki, mint eddig, pihenést nem hagynak.</l>
					<l>Ás-vés, farag, árkol, cölöpöl a jobbágy;</l>
					<l>De lassu a munka, előre fut a vágy</l>
					<l>S mint gyermek az úton; előre kifárad:</l>
					<l>Csupa ördögárka környezi a várat.</l>
				</lg>
				<p>32</p>
				<lg>
					<l>Mibe tegnap kezdett, ma félbe’ hagyatja,</l>
					<l>Változik a kedve, de nem a bánatja;</l>
					<l>Ez fekete színű fala a szövetnek:</l>
					<l>Viseli ezt rongyig, virági kimennek. -</l>
					<l>Majd téli vadászat örömire gondol,</l>
					<l>Látva hogy a zúztól erdők haja kondor:</l>
					<l>Pata rengetegjén, mely még ősi, szűzi,</l>
					<l>Medve, bölény, farkas szomszédait űzi.</l>
				</lg>
				<p>33</p>
				<lg>
					<l>Azután ez sem kell, riadása vadnak:</l>
					<l>Belőle az esti lakomák maradnak,</l>
					<l>Cimbora-csődítő hosszú nagy ivások,</l>
					<l>Vadász társaihoz gyülekezvén mások.</l>
					<l>Benyúlnak az éjbe, az arany hajnalba.</l>
					<l>Át a munkatevő, isteni nappalba:</l>
					<l>Orca-pirulással szégyenlik a fáklyák,</l>
					<l>Hogy ezek a táncot szemtelenül vágják.</l>
				</lg>
				<p>34</p>
				<lg>
					<l>Mert asszony is ottan, kerül be leány is;</l>
					<l>Vonzódva magától, de rabolt zsákmány is;</l>
					<l>Fájdalom! azzá lesz a teremtés gyöngye</l>
					<l>Amivé mi tesszük, „mi erősek”. Gyönge. -</l>
					<l>Immár az egész tél egy hosszu tivornya,</l>
					<l>Nincs benne az éj s nap váltogató sorja;</l>
					<l>Arra is a tündér kikelet rávíradt;</l>
					<l>De Toldi sebének mind nem hoza írat.</l>
				</lg>
				<p>35</p>
				<lg>
					<l>Borban, szerelemben noha mélyen gázol,</l>
					<l>Amaz egy csók mérge el nem enyész százzal;</l>
					<l>Olykor az édesbe belehal, míg issza,</l>
					<l>De még keserűbben tér bánata vissza.</l>
					<l>Ezt hogy kiszorítsa, eszeveszett fővel</l>
					<l>Búja erős házán dúl minden erővel;</l>
					<l>Mit neki egészség, erkölcs, vagyon, élet,</l>
					<l>Becsület, és jó hír, és örök itélet!</l>
				</lg>
				<p>36</p>
				<lg>
					<l>Mely dolgot az anyja Nagyfaluban hallván,</l>
					<l>Nem bir erőt venni szülei fájdalmán,</l>
					<l>Füle a rossz hírrel hetek óta telve,</l>
					<l>Mintha körülzúgná erdők sürü nyelve.</l>
					<l>Izent is, elébb csak szerető szavakkal,</l>
					<l>Majd komoly intéssel, majd feddve, haraggal:</l>
					<l>Hogy fia mért nem jön, soha is, egy szóra? -</l>
					<l>Hű Bence cselédnek egy napon így szóla:</l>
				</lg>
				<p>37</p>
				<lg>
					<l>„Fogj be, öreg, fogj be! nincs messze Szalonta:</l>
					<l>Bosszant nagyon engem ez a mende-monda</l>
					<l>Arra, kit én szültem és már az ölemben</l>
					<l>Nevelék isteni igaz félelemben.</l>
					<l>Apja se volt ollyan - csak irígye költi!</l>
					<l>Se apja, nagyapja, se senkije Toldi;</l>
					<l>Tudná csak, amit rá hazudozni mernek!</l>
					<l>Fogj be, Bence; lelkem’ tépi az a gyermek.’</l>
				</lg>
				<p>38</p>
				<lg>
					<l>Oda-át meg a vad cimboraság dőzsöl;</l>
					<l>Tenger sok italtól Miklós feje gőzöl,</l>
					<l>Szeme bortul nedves, tekintete redves,</l>
					<l>Előtte ledéren táncol az új kedves.</l>
					<l>Most Bence ijedten, az ifju, belépe,</l>
					<l>Toldinak ész nélkül ezt súgta fülébe:</l>
					<l>„Jaj! engem az Isten mára se virasszon</l>
					<l>Ha nem apám jő, meg a nemzetes asszony!”</l>
				</lg>
				<p>39</p>
				<lg>
					<l>Feltámolyodék a lovag, e szót hallván,</l>
					<l>Látta is ablakból; együgyü alkalmán</l>
					<l>Öreg anyját, amint várába befordul:</l>
					<l>Rögtön kiocsúdott feje minden bortul.</l>
					<l>Mereven pillantást vete az ivókra,</l>
					<l>Nagy bor-pocsolyákra, odavert kancsókra.</l>
					<l>Részegen a dühtől sírvafakadt nőkre:</l>
					<l>S kiosont, mint árnyék; hátul a lépcsőkre.</l>
				</lg>
				<p>40</p>
				<lg>
					<l>Onnan ereszkedvést lerohant, az ólnak,</l>
					<l>Szőrire, hátára zökkene Pejkónak,</l>
					<l>S ki, az oldalajtón, megeredt felvágva:</l>
					<l>Anyja elől futván a messze világba.</l>
					<l>Ezalatt Bencével a nemzetes asszony</l>
					<l>Törekedék fel, hogy semmit ne mulasszon,</l>
					<l>Fiát igazoltan hogy mielőbb lássa:</l>
					<l>Jaj! látnia sem kell: hisz’ elég hallása!</l>
				</lg>
				<p>41</p>
				<lg>
					<l>Odalent még távol hallja miként bőgnek,</l>
					<l>Trágár dala rikkant buja dőzsölőknek,</l>
					<l>Nevetés, káromlás vadul egymást űzi,</l>
					<l>Csapja meg a lépcsőn dohos ital bűzi.</l>
					<l>Küszöbön undorral tántorodik vissza</l>
					<l>Habozva kicsinység: be nyissa? ne nyissa?</l>
					<l>Harag a fájdalmán hogy erőt vesz végre,</l>
					<l>Belöki az ajtót, s löki azzal végre.</l>
				</lg>
				<p>42</p>
				<lg>
					<l>Ott halavány arccal, hosszu sötét gyászban</l>
					<l>Áll (csak az árnyéka van belül a házban);</l>
					<l>Keresi - a szíve öszeszorul fájva:</l>
					<l>Ki elébe sem jött, hogy ott se’ találja.</l>
					<l>Nem tűrheti, látván az idegen renyhét,</l>
					<l>Bosszúság töri meg felfakadó könnyét,</l>
					<l>Arca pirul kissé, s karját fölemelve,</l>
					<l>Bátran, erős hangon, így pattoga nyelve:</l>
				</lg>
				<p>43</p>
				<lg>
					<l>„Ki, ki orcátlan had! ez a fiam vára:</l>
					<l>Nem hagyom a házát, javait prédára!</l>
					<l>Én mondom, az anyja: el, el! haza innen!</l>
					<l>Parancsolom! tüstint takarodjék minden.</l>
					<l>Megver az Isten még - verjen is az átok -</l>
					<l>Hogy az én jó jámbor fiam’ elrontjátok.</l>
					<l>Hanem annak vége: ki, herék, innen! ki!</l>
					<l>Úgy; hamar, egy-kettő! ne maradjon senki.”</l>
				</lg>
				<p>44</p>
				<lg>
					<l>Egymásra, körül is, zavarodva pillant</l>
					<l>A cimbora, látván hogy Toldi elillant;</l>
					<l>Férfiak a hátsó küszöbön, a nők is,</l>
					<l>Orr-fintoritással kisorolnak ők is.</l>
					<l>Kiki az indúlást várta elébb mástul,</l>
					<l>De maradni aztán egy se akart hátul;</l>
					<l>Csak a várnagy s Bence bújva egymást váltják,</l>
					<l>Mint elülről mindig hátra rakott kártyák.</l>
				</lg>
				<p>45</p>
				<lg>
					<l>Látva öreg Bence, fia hogy’ meghökkent,</l>
					<l>Nosza minden vére süveg alá szökkent,</l>
					<l>Keze gyorsabb még, mint szava, gondolatja:</l>
					<l>Somnyelű ostorral, ahol éri, csapja.</l>
					<l>„Te, te, részeg! korhely! ki vagy te? mi vagy te?</l>
					<l>Jó nemzetes úrnak elrontója vagy te?...</l>
					<l>Hogy áll a szemed? he? - ne, elől! ne, hátul! -</l>
					<l>Ezt tanultad a te vén, józan apádtul?...”</l>
				</lg>
				<p>46</p>
				<lg>
					<l>Sirhatnék vala most Bence az ifjabbik</l>
					<l>Mint kicsi korában; nem birta fel addig;</l>
					<l>Köny, hiszen az csak volt, meg orrtekerődés:</l>
					<l>De a hang nem váltott: lett nagy öreg bőgés.</l>
					<l>Csillapodék aztán apai buzgalma,</l>
					<l>Mérsékeli Bencét asszonya tilalma,</l>
					<l>Ki előállítván várnagyot és szolgát,</l>
					<l>Szigorún kikérdé fia élte-voltát.</l>
				</lg>
				<p>47</p>
				<lg>
					<l>Akkor egész estig s hajnal előtt másnap</l>
					<l>Nincs hossza se vége a takarításnak;</l>
					<l>Mint a pohár, mindent mosatott tisztára</l>
					<l>Fiának, a rossznak, hazajöttét várva.</l>
					<l>De hogy elmúlt egy nap, másik is, a hét is.</l>
					<l>És Toldi sehol sincs, nem hallja hirét is:</l>
					<l>Kulcsait a várnagy hite alá bízza,</l>
					<l>S szomorúan hajtat Nagyfaluba vissza. -</l>
				</lg>
				<p>48</p>
				<lg>
					<l>Bujdosni azonban tova „nádon-éren”</l>
					<l>Űzte szegény Miklóst fiúi szemérem;</l>
					<l>Szíve a benzápult sok ronda gyönyörrel,</l>
					<l>Teli sok önváddal, nagy lelki csömörrel.</l>
					<l>De maró vádjához a bősz dac is ott van:</l>
					<l>Vesztét maga érzi, veszni akar jobban,</l>
					<l>Becsületén csüggött, s anyján, amaz egyen:</l>
					<l>De ha becstelen már... az előtt is... legyen!</l>
				</lg>
				<p>49</p>
				<lg>
					<l>Útnélküli földet sokat ő bejára,</l>
					<l>Egyszer bevetődött hogy, hogy nem, Budára:</l>
					<l>Pejkó eszes állat, vagy csupa véletlen</l>
					<l>Vitte oda? vagy más: a feledhetetlen?</l>
					<l>Látni: ha láthatná! - de nem is óhajtja:</l>
					<l>Hallani: ezt végre óva sem óhajtja;</l>
					<l>A hír, ha kivált rossz, mint levegő, terjed,</l>
					<l>Nehéz kikerülni hogy bé ne lehelljed.</l>
				</lg>
				<p>50</p>
				<lg>
					<l>Tudja Piroskáról, s írja le mint képet:</l>
					<l>Egy kiaszott csontváz, bár idomi szépek;</l>
					<l>Hervadt liliomszál, - így hirdeti szerte;</l>
					<l>Hozzáteszi súgva: „mert az ura verte”.</l>
					<l>De talán a hír csak költve vala erről</l>
					<l>Olyanok által, kik nem hiszik emberről,</l>
					<l>(Ritka eset is volt, ha megesett, régen)</l>
					<l>Hogy szíve szakadhat lelki vereségben.</l>
				</lg>
				<p>51</p>
				<lg>
					<l>Harcát ez a lélek nemesen megküzdte,</l>
					<l>Lobogót feltűzte, rémeit elűzte,</l>
					<l>Most diadalt űl már szentelt nyugalomban:</l>
					<l>Jaj, de a szegény test - a csatatér - romban!</l>
					<l>Virági taposva, díszei feldulva,</l>
					<l>Nem éled azonnal, sem sok idő múlva;</l>
					<l>Borult az egészre enyészetes árnyék;</l>
					<l>Szárnyait a lélek lebbenti, - de vár még.</l>
				</lg>
				<p>52</p>
				<lg>
					<l>Toldi pedig érzé, hogy ütött az óra;</l>
					<l>Kis varga kapusnak egy napon így szóla:</l>
					<l>„Menj, kapus, e tollat sisakomról vidd el</l>
					<l>Tarhoz, a Lőrinchez, ilyen üzenettel:</l>
					<l>Holnap hajnal előtt Duna szigetében</l>
					<l>Legyen ott, egyedül, vas öltözetében,</l>
					<l>Velem ott megvíni életre-halálra;</l>
					<l>Nehogy útcán verjem agyon, eb módjára.”</l>
				</lg>
				<p>53</p>
				<lg>
					<l>Megijedt a varga s megörűlt magában:</l>
					<l>Félt is először, de bízott is urában,</l>
					<l>Csiklandja ez ilyen lovagi követség,</l>
					<l>Már csak azon töpreng, hogy módosan essék.</l>
					<l>Vasárnapi köntöst feszíte magára,</l>
					<l>Lábújja hegyén jár, sose’ lép sarkára,</l>
					<l>Út közben a hallott szókat betanúlja,</l>
					<l>S bátran a vitéz úr szeme közé fújja.</l>
				</lg>
				<p>54</p>
				<lg>
					<l>Lőrincnek ugyan jött olyas gondolatja,</l>
					<l>Hogy e hitvány embert fővel kidobatja,</l>
					<l>De legott megrettent a következéstül,</l>
					<l>Gondolja, tanácsot jobb kérni az észtül:</l>
					<l>Mire használhatná e lenyelt kudarcot? -</l>
					<l>Mutat a vargának nem haragos arcot,</l>
					<l>Megkérdi: miféle mesterségen volna?</l>
					<l>Kapott válasz után komolyan így szóla:</l>
				</lg>
				<p>55</p>
				<lg>
					<l>„Becsületes varga, tollát az uradnak</l>
					<l>Vidd vissza; nem ez a sora kettős-hadnak;</l>
					<l>Lovagi törvényben a te szavad semmi:</l>
					<l>Vidd vissza a tollat: nem fogok elmenni.”</l>
					<l>Kapus eltávozott ilyen üzenettel.</l>
					<l>Lőrinc pedig még csak ezután szörnyedt el;</l>
					<l>Toldi sosem nyugszik, hogy bosszút ne álljon;</l>
					<l>Függ élete immár nyomorult hajszálon.</l>
				</lg>
				<p>56</p>
				<lg>
					<l>Köntöse alá vőn szemes acél inget,</l>
					<l>Félve az ablakból s lopva kitekinget,</l>
					<l>Napokig a házból sehova sem mozdul;</l>
					<l>Nagy retesz őrízvén betörő gonosztul.</l>
					<l>Végre a félelmet nem győzi, nem állja,</l>
					<l>Mert az maga magát növeli, táplálja,</l>
					<l>Mint az örök szomj a vízi-betegséget;</l>
					<l>Megyen a királyhoz szabadúlás végett.</l>
				</lg>
				<p>57</p>
				<lg>
					<l>Páncélba erősen öltözik az útra,</l>
					<l>Kétélü gyilokját az övébe szúrta,</l>
					<l>Köti oldalára legnemesebb kardját,</l>
					<l>Úgy meri megjárni Duna népes partját</l>
					<l>(Mely házok előtt van); onnan fel a várba,</l>
					<l>Vizslatva szemével, sietett az árva;</l>
					<l>S mikor, óra jöttén, palotába lépe,</l>
					<l>Borúla ily szókkal a király elébe:</l>
				</lg>
				<p>58</p>
				<lg>
					<l>„Fegyveres ittlétem megbocsássa, Felség!</l>
					<l>Hanem űldöz engem bosszuló ellenség,</l>
					<l>Toldi erős bajnok, úton és útfelen:</l>
					<l>Életre-halálra víni akar velem.</l>
					<l>Csellel, erőszakkal rávett vala, rákért,</l>
					<l>Hogy helyettem ő ví a szép Piroskáért;</l>
					<l>Vítt; a leány nőm lett; azután megbánta:</l>
					<l>Őrült szerelemre gyúladt fel iránta.”</l>
				</lg>
				<p>59</p>
				<lg>
					<l>Lajos összerántá homloka redőjét,</l>
					<l>Nem akart elhinni Toldirul ily dőrét;</l>
					<l>Még egyszer a dolgot kérdezi apróra,</l>
					<l>S miután elhitte, komoran így szóla:</l>
					<l>„Se te lovag nem vagy ezután, sem Toldi:</l>
					<l>Címered a könyvből ma ki fogják dobni,</l>
					<l>Becstelenűl a díszt ma letépik rólad,</l>
					<l>Róla is. Elmehetsz. Rossz bőröd megóvtad!”</l>
				</lg>
				<p>60</p>
				<lg>
					<l>S parancsola egybe’ testőr-kapitánynak:</l>
					<l>Elfogatására, mint úti zsiványnak,</l>
					<l>Csapatot hogy küldjön Toldinak e percben,</l>
					<l>S tartsa nehéz vason, szigorú tömlöcben.</l>
					<l>Az pedig otthon sem vala mílő héten,</l>
					<l>Bujdosik, erdők közt, mint bús bika réten,</l>
					<l>Mely töri a nádat rideg özvegy útján,</l>
					<l>Egész falu sem bir vele a nagy pusztán.</l>
				</lg>
				<p>61</p>
				<lg>
					<l>És mint csikasz ordas tél idején, hogyha</l>
					<l>Künt a havas tájék merevenné fagyva,</l>
					<l>Legelőn s erdőkön barom egy se’ béget,</l>
					<l>Ő tűri soká a kínos, fagyos éhet;</l>
					<l>De mikor nem győzi, faluba ront bátran,</l>
					<l>Útcai őgyelgőt elrabol arcátlan,</l>
					<l>Csecsemőt is néha kiragad bölcsőbül,</l>
					<l>Mire a vasvillás falu összecsődül:</l>
				</lg>
				<p>62</p>
				<lg>
					<l>Toldi azonképen, hegyet erdőt bújván,</l>
					<l>Nem tud erőt venni, nem is akar, búján;</l>
					<l>Szüntelen a bosszút éhezi-szomjazza,</l>
					<l>De tűri ha súlyosb gyötrelme, panassza;</l>
					<l>De mikor a vérszomj kerekedik felül,</l>
					<l>Be-bejő Budára titkon a vad helyrül,</l>
					<l>Lest olykor az útcán, a Duna szerin, vet:</l>
					<l>Ha kezére kapná valahogy Lőrincet.</l>
				</lg>
				<p>63</p>
				<lg>
					<l>Most is az után lés, - míg a király népe</l>
					<l>Hajtja üres nyomát erdők sürüjébe.</l>
					<l>Lőrinc pedig épen tér vissza Budáról,</l>
					<l>Vagyis Dunaszerre, lefelé a várból.</l>
					<l>Lovagi nevének nem töri úgy veszte</l>
					<l>Ahogy a biztosság örömét érezte:</l>
					<l>Toldi bosszújától sok ideig nem tart;</l>
					<l>Jő hát le vidáman, még dúdol is egy dalt.</l>
				</lg>
				<p>64</p>
				<lg>
					<l>S íme sarok mellől Toldi reá fordul,</l>
					<l>Ragadá nyakszirton s ráförmede mordul:</l>
					<l>„Jössz velem itt mindjár’ Duna szigetére,</l>
					<l>Vivni: ne kiáltson rám egy pulya vére!”</l>
					<l>S vonszolta - hiába verdik erölködve -;</l>
					<l>Csónakot a parthoz talála kikötve,</l>
					<l>Bedobá Lőrincet mint valamely zsákot</l>
					<l>Maga evedzővel nagy habokat vágott.</l>
				</lg>
				<p>65</p>
				<lg>
					<l>Amint már közepén halad a folyónak,</l>
					<l>Egyszerre nagyot rúg s fellibben a csónak.</l>
					<l>Oda tekint Miklós, mellette mi csobban:</l>
					<l>Hát foglya kiugrott s lemerül a habban.</l>
					<l>„Bosszúm’ a Dunának nem engedem által:</l>
					<l>Meghalsz, nyomorúlt: de az én kezem által!”</l>
					<l>Kiáltá fel a hős, s lebukott utána;</l>
					<l>S felhozá, mielőtt a fenékre szállna.</l>
				</lg>
				<p>66</p>
				<lg>
					<l>Ott az erős bajnok, noha csak fél karral,</l>
					<l>Úszva eléré a kis szigetet Tarral,</l>
					<l>Letevé a fák közt egy szép tiszta helyen,</l>
					<l>Megvárta sokáig, hogy jól kipihenjen;</l>
					<l>Akkor szóla: „No Tar, itt az idő, vijjunk.</l>
					<l>Halál ma egyőnknek e szigeten dijjunk, -</l>
					<l>Én csak e szál karddal, te egész fegyverben:</l>
					<l>Viadalmunk ekkép van egyenlő szerben.”</l>
				</lg>
				<p>67</p>
				<lg>
					<l>Néz vala szét Lőrinc: a vízre, az égre,</l>
					<l>Látja, sehol senki nem jő segítségre,</l>
					<l>Megfutni hiába: közelébb jó kardja,</l>
					<l>Gyors lába Toldinak, mint a Duna partja.</l>
					<l>Elbúsúlja magát, elszánja keményen,</l>
					<l>Bátrabbá teszi most az utolsó szégyen;</l>
					<l>Halnia kell, tudja; de a reménység is</l>
					<l>Felcsillan előtte: hátha talán, mégis!...</l>
				</lg>
				<p>68</p>
				<lg>
					<l>Kardját senye Lőrinc forgatja emberül,</l>
					<l>Sok szúrást ügyesen, sok vágást kikerül,</l>
					<l>Toldit e fonák harc majd hozta zavarba,</l>
					<l>Jobb kézre csinálván, amit amaz balra;</l>
					<l>Fogat csikorint, hogy csak levegőt szabdal</l>
					<l>(Vala jártas vívni hadakon két karddal,)</l>
					<l>Hirtelen a fegyvert veszi bal kezébe,</l>
					<l>S döfi hón’ alatt Tar páncélja közébe.</l>
				</lg>
				<p>69</p>
				<lg>
					<l>Szörnyet halt. Azután kezde csak aggódni,</l>
					<l>Hogy’ menekül gyorsan a szigetből, Toldi;</l>
					<l>Nem volt oka: mert a sekélyre vonúló</l>
					<l>Víz kiveré s ott várt csónaka, mint jó ló.</l>
					<l>Hamar átalhajtá a budai részre;</l>
					<l>Volt gondja, hogy addig ne kerűljön kézre,</l>
					<l>Míg a hegyek, erdők búvóit eléri,</l>
					<l>Hol az üldözött vad’ bús napjait éli.</l>
				</lg>
				<p>70</p>
				<lg>
					<l>Lőrincet azonban szigeti apácák</l>
					<l>(Lehet, onnan-túl a viadalt is látták),</l>
					<l>Vérben-fagyban, amint feküdött, meglelvén</l>
					<l>Elterjede a hír egész Buda nyelvén.</l>
					<l>Mindjárt fut az őrség várbul, a királyi;</l>
					<l>Hanem elébb jártak Rozgonyi szolgái,</l>
					<l>Urokat zöld lészán a hajóba vitték,</l>
					<l>S otthon a nagy tornác földjére letették.</l>
				</lg>
				<p>71</p>
				<lg>
					<l>E percben az ajtó kifelé megnyílik</l>
					<l>(Mely az asszonyházba vive; tudniillik),</l>
					<l>Döbbenve Piroska küszöbén ott álla,</l>
					<l>Előtte a férje iszonyú halála.</l>
					<l>Sikolta egyet csak, mint ölyű, mint héja,</l>
					<l>Mereven, ahogy néz; maradt szeme héjja,</l>
					<l>Keze a szívére maradott kulcsoltan,</l>
					<l>Térdei megtörtek: összerogyott - holtan.</l>
				</lg>
				<p>72</p>
				<lg>
					<l>Lett zavar és sürgés a Rozgonyi háznál,</l>
					<l>Gondolhatni bizony, ily leverő gyásznál;</l>
					<l>Két terítő mindjár’, két ravatal készül:</l>
					<l>Idegen sem állja könyhullatás nélkül.</l>
					<l>Egész Buda eljött nézni, halott látni,</l>
					<l>Vala mit szegénynek, úrnak is, ott látni:</l>
					<l>Ragyog a terítő aranytol, ezüsttöl,</l>
					<l>Körűlte sereg pap imádkozik, füstöl.</l>
				</lg>
				<p>73</p>
				<lg>
					<l>Rozgonyi is megjött Kesziből harmadnap,</l>
					<l>Alig birja magát, inai roskadnak,</l>
					<l>Jártányi ereje sem vala búvába’,</l>
					<l>Karon úgy segíték maga szobájába.</l>
					<l>De kiszökött onnan, mihelyest nem látták,</l>
					<l>Útat töre a nép sorain; bocsáták;</l>
					<l>S zokogó nagy testtel, csak könnyei húllva,</l>
					<l>Szótalan a lyánya testére borúla.</l>
				</lg>
				<p>74</p>
				<lg>
					<l>Csókolgatta fejér, hidegült homlokát,</l>
					<l>Már befogott szemét; halovány ajakát;</l>
					<l>Majd nézte sokáig, fölegyenesedvén,</l>
					<l>Ameddig erőt vett sírni való kedvén;</l>
					<l>De megint ráomlott, csókolta, ölelte;</l>
					<l>Gyenge fehér kezét keze közt tördelte;</l>
					<l>Így mult el egész dél, meg a délután is;</l>
					<l>Megkönnyezte bizony még aki pogány is.</l>
				</lg>
				<p>75</p>
				<lg>
					<l>A papok, és némely hozzá tartozói</l>
					<l>Egy darabig nézték, nem akartak szólni,</l>
					<l>De mikor már látták, hogy több az elégnél,</l>
					<l>El akarták hívni: várják az ebédnél;</l>
					<l>Hanem ő nem mozdúlt, nem ügyelt a szóra.</l>
					<l>Sem a szentirásból a vigasztalóra,</l>
					<l>Úgy kelle utóbb is eltépni erővel,</l>
					<l>Akkor is azt mondá, dacra emelt fővel:</l>
				</lg>
				<p>76</p>
				<lg>
					<l>„Hisz, nem siratom!... kárt se’ teszek magamban.</l>
					<l>Gyönyörködöm én csak, kedves halottamban,</l>
					<l>Ránézni örömmel soha el nem únnék:</l>
					<l>Mily szende, milyen szép! mintha csak alunnék.</l>
					<l>Szebb bizony ő nékem most, mint vala élve;</l>
					<l>Ne vigyétek sírba, hadd maradok véle:</l>
					<l>Nem rohad - elteszem téli virágszálnak;</l>
					<l>Hiszen úgy sincs rajta jegye a halálnak!”</l>
				</lg>
				<p>77</p>
				<lg>
					<l>Szólt, nagy öreg könnyén átalmosolyogva;</l>
					<l>Hanem elszakíták végre, karon fogva,</l>
					<l>Leányát pedig a koporsóba zárák,</l>
					<l>Vele sok szép kincset: egész falu árát.</l>
					<l>Másnap hogy’ mene a nagy temetés végbe,</l>
					<l>Nem volna leírni se hossza, se vége.</l>
					<l>Gellérthegyi kőszál üregébe tették,</l>
					<l>S húszan a nagy sziklát ráhengeritették.</l>
				</lg>
				<p>78</p>
				<lg>
					<l>Még azon éjjel két tolvaj lakatosnak</l>
					<l>(Neve Hincz és Kuncz a két gyalázatosnak)</l>
					<l>Az vala napközben kieszelt gaz terve,</l>
					<l>Hogy az új sirboltot gonoszúl fölverje.</l>
					<l>Mennek is, álkulccsal, éjféli sötétben,</l>
					<l>Hamar a sok zárat kinyitották szépen,</l>
					<l>Hanem a nagy kővel száz olyan sem birna:</l>
					<l>Pedig attól nincs mód beférni a sirba.</l>
				</lg>
				<p>79</p>
				<lg>
					<l>Míg ezek ott ide-oda tébnek-lábnak,</l>
					<l>Hallák dobogását súlyos erős lábnak,</l>
					<l>Látták is - az egyik nyomba’ megismerte -</l>
					<l>Hol a hold egy sarkon a homályt elverte.</l>
					<l>Nosza „vesd el magad!” lehet azt gondolni:</l>
					<l>Jaj volna nekik, hogy tetten érje Toldi,</l>
					<l>- Mert ő vala, nem más; kit az éji óra</l>
					<l>Hoza kedveséhez bús látogatóra.</l>
				</lg>
				<p>80</p>
				<lg>
					<l>Vállait a szirtnek alája feszíté,</l>
					<l>,Az nagy bálvány követ el-felemelíté,’</l>
					<l>S bemene. Benn függő kicsi lámpa égett,</l>
					<l>Melyet oda zártak lassu halál végett;</l>
					<l>Szomorú fényt hinte a két ravatalra,</l>
					<l>Hol jobbra feküdt Tar, szép hitvese balra;</l>
					<l>Toldi a koporsó fedelét fölvette</l>
					<l>S maga borult, nyögvén, a holtra helyette.</l>
				</lg>
				<p>81</p>
				<lg>
					<l>„Itt vagy, enyim vagy hát én egyetlen-egyem!</l>
					<l>Hült poraid közzé óh hadd elegyedjem!”</l>
					<l>Zokogá tört hangon, forró öleléssel,</l>
					<l>Áztatva szeméből nagy záporeséssel:</l>
					<l>Karjába szorítá, szívét szive mellé,</l>
					<l>Eleven tűz lelkét ajkára lehellé,</l>
					<l>Szívta, melengette hosszu erős csókkal:</l>
					<l>S ím - a halott felnéz, felriad ily szókkal:</l>
				</lg>
				<p>82</p>
				<lg>
					<l>„Hol vagyok én?... Ki ez?...” s mozdúla, felűle.</l>
					<l>Toldiban a vér is megaludt, meghűle;</l>
					<l>Hátrafelé döbbent sirató helyéről,</l>
					<l>Bársony kalpaga is ledagadt fejéről.</l>
					<l>De meg’ azt gondolja: „hiszen ez csak álom!</l>
					<l>Nosza álmodjuk, hogy hamar el ne szálljon.”</l>
					<l>Lassan szedi züllött gondolatit össze:</l>
					<l>„Hátha nem is halt meg, el vala rejtezve.”</l>
				</lg>
				<p>83</p>
				<lg>
					<l>Piroska elébb néz - hordja körül szemét,</l>
					<l>Tapogatja elhalt, merevűlt tetemét,</l>
					<l>Motoz a terítőn, a koporsó leplén;</l>
					<l>Olykor egy-egy sóhaj könnyít vala keblén.</l>
					<l>Majd szeme a másik koporsón akad meg:</l>
					<l>Emlékezetében iszonyún virad meg;</l>
					<l>S vérehagyott arccal mint halovány viasz</l>
					<l>Fordúl Toldi felé s kérdi megint: „Ki az?”</l>
				</lg>
				<p>84</p>
				<lg>
					<l>Toldi nem állhatja, odaomlik térdre,</l>
					<l>Csókolja ruháit, kezét, ahol érte,</l>
					<l>Szólítja galambnak, édesnek, övének,</l>
					<l>Síri virágjának, szíve szerelmének;</l>
					<l>„Enyim vagy, enyim vagy, te ki másé voltál,</l>
					<l>Kit tőlem irígyelt az élet, az oltár,</l>
					<l>Most a halál keze, a feltámadásé,</l>
					<l>Ád vissza: enyim vagy! soha, soha másé:</l>
				</lg>
				<p>85</p>
				<lg>
					<l>„Jer velem!... elviszlek, angyalom, a mennybe,</l>
					<l>Örök új életre, boldog szerelembe!</l>
					<l>Maradj a világnak ezután is halva:</l>
					<l>Nekem élj egyedűl, üdvem birodalma...”</l>
					<l>De Piroska vissza-rezzene a szótul,</l>
					<l>Hidegen borzadt, mint sziszegő kigyótul,</l>
					<l>Kezeit, mindkettőt, emelé tiltóra,</l>
					<l>S nagy háborodással iszonyodva szóla:</l>
				</lg>
				<p>86</p>
				<lg>
					<l>„Fuss tőlem örökre, gyilkosa férjemnek!</l>
					<l>Nevét te ne említsd bűnös szerelemnek;</l>
					<l>Vér van miközöttünk, a sír fenekén is:</l>
					<l>Átkozott légy Toldi - és az legyek én is!...”</l>
					<l>Elkábula Miklós e mennykő csapástól,</l>
					<l>Rohant ki vakon, mint hegy-rázuhanástól...</l>
					<l>S Piroska, miatta a nagy indulatnak,</l>
					<l>Ájúlva hanyatlék ismét le, halottnak.</l>
				</lg>
				<p>87</p>
				<lg>
					<l>Mire Toldi Miklós hajnalra magához -</l>
					<l>S vissza megint tére Piroska sírjához,</l>
					<l>Hogy a holtak közzűl az élőt kimentse,</l>
					<l>S a Rozgonyi háznál valahogy jelentse:</l>
					<l>Zárva lelé, zárral, a sziklai boltot;</l>
					<l>Nem tudja, mi történt? ki tette? ki volt ott?...</l>
					<l>Ül lesben egész nap, aggódva, tünődve;</l>
					<l>Aztán nyomba elvész rengeteg erdőbe.</l>
				</lg>
				<p>88</p>
				<lg>
					<l>Mert, hogy a két rabló végre körülnézett</l>
					<l>S kifújta magából a nagy üres félszet:</l>
					<l>Gonosz indulatjok megszállta viszontag,</l>
					<l>Leskődni a sírhoz meg’ vissza osontak.</l>
					<l>Füleltek az ajtón: csendes vala minden;</l>
					<l>Benéztek: a holt test ott feküdt szeliden;</l>
					<l>Egyik az ajtónál maradott jel-adni;</l>
					<l>Másik a halottat mene fosztogatni.</l>
				</lg>
				<p>89</p>
				<lg>
					<l>Összeszedé gyorsan, ami becsest látott:</l>
					<l>Az arannyal áttört selyem- és brokátot,</l>
					<l>(Anyai jószága vala Piroskának,</l>
					<l>S ő most ide hozta síri palástjának;)</l>
					<l>Leszedé karjáról az arany kösöntyűt,</l>
					<l>Nagyszemű gyémántost, és sok igaz gyöngyűt,</l>
					<l>Ékes ajándékát a király-asszonynak;</l>
					<l>Ki se győzném árát én mondani annak!</l>
				</lg>
				<p>90</p>
				<lg>
					<l>Gyűrüit ujjáról, nyakábul a láncot,</l>
					<l>Melyen drága kövek ezer színe játszott, -</l>
					<l>Az arany pártát is, leánykori díszét</l>
					<l>Vele temették el, s anyja letett pénzét.</l>
					<l>Mind ezt, sok egyébbel, leterített ponyva</l>
					<l>Módjára, köté a terítő bársonyba;</l>
					<l>Azzal odébb álltak, gondosan elrejték; -</l>
					<l>Hanem a gaz munka végét se’ felejték.</l>
				</lg>
				<p>91</p>
				<lg>
					<l>Mihelyest a préda vala biztos helyen:</l>
					<l>Hogy az igaz törvény nyomára ne leljen,</l>
					<l>Felzörgetik éjjel - kapuján lármáznak -</l>
					<l>Apraját és nagyját a Rozgonyi háznak.</l>
					<l>Toldi vitéz, mondják, a sírt kirabolta,</l>
					<l>Ők látták, mikor a nagy követ eltolta,</l>
					<l>S jöttek, hogy a dolgot idején jelentsék, -</l>
					<l>Mint jó keresztyénhez illő kötelesség.</l>
				</lg>
				<p>92</p>
				<lg>
					<l>Kiált Rozgonyi úr: „lovat a hintóba!”</l>
					<l>Fáklyával előre szalad a sok szolga,</l>
					<l>Jó, hogy utóléri az öreg sietve,</l>
					<l>Mert bizony a többi halálra ijedne:</l>
					<l>Maga is megdöbbent, de meg is örűle</l>
					<l>Hogy az édes lyányát meglátta felűlve;</l>
					<l>Nem búsul az elvitt kövekért, ruháért:</l>
					<l>Nem adná a világ minden gyémántjáért!</l>
				</lg>
				<p>93</p>
				<lg>
					<l>Ott az apa szíve, csordulatig telvén,</l>
					<l>Hogyan áradott ki szemein és nyelvén,</l>
					<l>Nincs szám kibeszélni, se’ leírni tollam, -</l>
					<l>S ideje, hogy a szót rövidebbre vonjam.</l>
					<l>Piroska azonban nem örült, és nem szólt,</l>
					<l>Hagyta magát vinni mint egy eleven-holt,</l>
					<l>Sohajtva csak ennyit rebeg a hintóban:</l>
					<l>„Oh, miért nem hagytak csendes koporsómban!”</l>
				</lg>
				<p>94</p>
				<lg>
					<l>Másnap a királynak is esett hírével,</l>
					<l>Rozgonyi sírboltját Toldi hogy’ töré fel,</l>
					<l>Mire a két tolvaj hiteles bizonyság:</l>
					<l>Bíró előtt is, lám, esküvel azt mondják.</l>
					<l>S kimene országgá; súlyos teher alatt,</l>
					<l>Megye-ispánokhoz a nagy parancsolat:</l>
					<l>Toldi veszett farkas, had-szerbe, nyomozzák,</l>
					<l>S élve avagy halva Budára behozzák.</l>
				</lg>
				<p>95</p>
				<lg>
					<l>Hirdete egyszersmind esztergomi érsek</l>
					<l>Toldira nagy átkot, szélyel a községnek:</l>
					<l>Legyen átkos minden betevő falatja,</l>
					<l>Még annak is, aki házába fogadja,</l>
					<l>Aki befogadja, rögtön ki nem adja,</l>
					<l>Szabadon, életben, bújdokolni hagyja; -</l>
					<l>Megölni se’ vétek, sőt érdem eloltni...</l>
					<l>Föld ha el nem nyeli, hova lesz most Toldi?</l>
				</lg>
				<p>Hetedik ének</p>
				<p>,Vagyon Lajos király oly nagy készületben,</p>
				<p>Sok erős vitézek vannak seregében.’</p>
				<p>Ilosvai</p>
				<p>1</p>
				<lg>
					<l>A haragos hajnal köte vérszin övet,</l>
					<l>Hogy Lajost álmából felveri egy követ;</l>
					<l>Gyászos levelet hoz, sietős az útja,</l>
					<l>Mi van a levélben? a jó Isten tudja,</l>
					<l>Mert fekete azon a zsinór, a pecsét.</l>
					<l>Bontsd fel, király, bontsd fel: megölték az öcséd!</l>
					<l>Olaszok ölték meg, orozva, titokban,</l>
					<l>Önnön hitvese is részes a dologban.</l>
				</lg>
				<p>2</p>
				<lg>
					<l>Hamar átfutá az írás foglalatját,</l>
					<l>Hamarabb a halál színe ábrázatját,</l>
					<l>Lehanyatlék búsan egy nagy zsölye-székbe,</l>
					<l>A könnyű levelet sem birta kezébe’.</l>
					<l>Könnyü volt a levél, de nehéz a bánat,</l>
					<l>Melyet abban Károly külde rokonának;</l>
					<l>(Olasz herceg volt ez, más nevén Durazzó;)</l>
					<l>Végtére Lajosból így töre ki a szó:</l>
				</lg>
				<p>3</p>
				<lg>
					<l>„Jaj, szerelmes öcsém, boldogtalan Endre!</l>
					<l>Hát ilyen koronát tettek a fejedre?</l>
					<l>Jaj! ezér’ kellett oly ifian megválnunk,</l>
					<l>Hogy utolsó légyen az a búcsu nálunk?</l>
					<l>Nem is búcsu volt az, nem is volt bánatja:</l>
					<l>Mert, mikor két gyermek a játszást elhagyja</l>
					<l>S megválik: örökre? vagy csak nehány percig?</l>
					<l>Az előttük mindegy, közönösnek tetszik.</l>
				</lg>
				<p>4</p>
				<lg>
					<l>Jut eszembe, oh jut! szende mosolygásod:</l>
					<l>Te valál a „jámbor”, én voltam a „vásott”;</l>
					<l>Emlékszem szavadra, szőke szép hajadra,</l>
					<l>Fekete szemedre, tetszetős magadra,</l>
					<l>Mikor atyám elvitt, játszani kis társat</l>
					<l>Kis leányt igérve - igen, ölő nyársat!</l>
					<l>Vitt, hogy növekednél a királyi székre,</l>
					<l>A nápolyi trónra - igen, mészárszékre!</l>
				</lg>
				<p>5</p>
				<lg>
					<l>„Mit használt a gyűrü; melyet a hív anya,</l>
					<l>Hogy acél ne járjon, az ujjadra vona?</l>
					<l>Mit az egész bűbáj, csudatékony varázs?</l>
					<l>S a minden varázsnál jobb anyai tanács?...</l>
					<l>Fekszel, temetetlen - ha csak elbukásod</l>
					<l>Helyén idegen kéz a földbe nem ásott;</l>
					<l>Ki fogá be szemed? ki siratott végig?...</l>
					<l>Oh, ez iszonyú bűn feljajdul az égig!</l>
				</lg>
				<p>6</p>
				<lg>
					<l>„Nem szablya, hegyes tőr: gyalázatos zsineg</l>
					<l>Vete véget; korán, ifjú éveinek!</l>
					<l>Nem világos nappal, hanem éjjel, orvul,</l>
					<l>Megejtve, kicsalva hűtlen női karbul!</l>
					<l>Johanna, Johanna, átkozott feleség!</l>
					<l>- Nem feleség: buja, rothasztó feneség! -</l>
					<l>Hogyha ezér’ Isten, s karom meg nem büntet:</l>
					<l>Nincs több a világon, megtorlani, bűntett!”</l>
				</lg>
				<p>7</p>
				<lg>
					<l>Így önte ki Lajos, hogy tudtára esett,</l>
					<l>Szíve telijéből valami keveset,</l>
					<l>De azért bús gonddal tele maradt színig:</l>
					<l>Soká lesz az, mikor bánata megszűnik.</l>
					<l>Azonban a rossz hir, s ki a rossz hirt hozta,</l>
					<l>Minden élő lelket nosza felriaszta!</l>
					<l>Felzúdúl Budavár, mint a darázs-fészek;</l>
					<l>Urokért, Lajosért élni-halni készek.</l>
				</lg>
				<p>8</p>
				<lg>
					<l>Zendűl a sokaság, a hírt adja-veszi,</l>
					<l>Kit elébb s tovább lél, tudja-e? kérdezi;</l>
					<l>Sok már ugyanannak beszéli negyedszer,</l>
					<l>Akitől maga is hallotta nem egyszer.</l>
					<l>Ez lovát keresi, szalad az nyergelni,</l>
					<l>Mintha már egyenest harcba kéne menni;</l>
					<l>Csörög a kard, páncél, fenyeget a lándsa:</l>
					<l>„Háboru! háboru!” a nép riadása.</l>
				</lg>
				<p>9</p>
				<lg>
					<l>Nem soká Budáról, széles haza-szerte,</l>
					<l>A hadra-hívó kard fejét fölemelte,</l>
					<l>Majd ösi szokással: mártva meleg vérbe,</l>
					<l>Majd írva pirosan királyi levélbe;</l>
					<l>S valahol átvitték, valamerre mentek,</l>
					<l>Lőn háborodása minden rangnak, rendnek:</l>
					<l>Pap a papi széken, nemes a nyeregben</l>
					<l>Festi a közös gyászt fekete szinekben.</l>
				</lg>
				<p>10</p>
				<lg>
					<l>Azt tartá a levél, hogy bizonyos napra -</l>
					<l>Legyenek felgyűlve Budán, Szent-Jakabra.</l>
					<l>Időközben a vas mindenfelé duzzadt,</l>
					<l>Röhögött a kohó, a pőröly is izzadt;</l>
					<l>Eke, boronástul, betegen hevernek:</l>
					<l>Másra kell az acél, gyilkos hadi szernek;</l>
					<l>Hadi hirtől hízik a paraszt a hűsön:</l>
					<l>De meleg a műhely, bár a nap ne süssön.</l>
				</lg>
				<p>11</p>
				<lg>
					<l>Lajos is mindegyre készüléshez látott,</l>
					<l>Csakhamar elhagyta fényes Visegrádot,</l>
					<l>Hova édes anyját látogatni volt fel,</l>
					<l>Kölcsönös panaszban nem sok idő mult el.</l>
					<l>Most Budán székelve, éjt-napot eggyé tesz,</l>
					<l>Bú-elfelejtésűl ezer dolgot végez:</l>
					<l>Tart tanácsot; ír, vagy csapatokat szemlél,</l>
					<l>Nincs olyan időperc, kibe’ dolgot nem lél.</l>
				</lg>
				<p>12</p>
				<lg>
					<l>És már a királyi hadak egy dandárja</l>
					<l>Budai vérmezőn az indulót várja,</l>
					<l>Zászlói lobognak keleti szellőben,</l>
					<l>Liliom virággal teleírva bőven.</l>
					<l>Büszke nyakát a struc magasan felhordja,</l>
					<l>Aranyos patkóját orra között tartja,</l>
					<l>Mellőle a négyes szalag se’ hiányzik,</l>
					<l>A kettős kereszt is fodorodva játszik.</l>
				</lg>
				<p>13</p>
				<lg>
					<l>A király madara s liliomi mellett</l>
					<l>A vezéri zászlót lengeti a szellet:</l>
					<l>Dűlt paizs a címer két fejér galanddal,</l>
					<l>E fölött koronás, szárnyas ezüst angyal.</l>
					<l>Hédervári Kont az, - Miklós főpohárnok,</l>
					<l>Kit Lajos vezérűl ada e dandárnak;</l>
					<l>S hogy az indulásra nem hiányzott semmi:</l>
					<l>Lejöve a király, tőlük búcsut venni.</l>
				</lg>
				<p>14</p>
				<lg>
					<l>„Nem járatlan út az, ismeretlen vadon,</l>
					<l>Hova nektek - úgymond - indulástok vagyon:</l>
					<l>Mentek Sztiriának és Gyula-Vásárnak,</l>
					<l>Hol vitéz szomszédim nyilt karokkal várnak.</l>
					<l>Amerre ti jártok, azt a földet ott a</l>
					<l>Magyar had, fiaim, másszor is tapodta:</l>
					<l>Hova im e strucok mostan vezérelnek,</l>
					<l>Ott lenge turulja dicső nagy Etelnek.</l>
				</lg>
				<p>15</p>
				<lg>
					<l>„Értek Udinába, Etele halmára,</l>
					<l>Most is áll a tetőn régi mesés vára;</l>
					<l>Balfelül a tenger s Akviléja marad,</l>
					<l>Eszetekbe hozván ama jós madarat;</l>
					<l>Akkor vette magát a mocsarak népe</l>
					<l>- Hol ma úgy fennhéjáz - vízi Velencébe:</l>
					<l>Kerűljétek, mondom, e mocsárt s lakóit,</l>
					<l>Víznek és száraznak kétszinű csúszóit.</l>
				</lg>
				<p>16</p>
				<lg>
					<l>„Hanem Páduába útatok vegyétek,</l>
					<l>A szegény versköltőt el se feledjétek,</l>
					<l>Ki, midőn Etelét istenekhez mérte,</l>
					<l>Kicsibe’ hogy máglyán nem lakola érte.</l>
					<l>Jobbfelé marad egy völgyi kies róna</l>
					<l>Ott fekszik Milanó, Mántua, Veróna,</l>
					<l>Melyek nagy Etelét most is emlegetik,</l>
					<l>Soha, míg világ lesz, el sem is feledik.</l>
				</lg>
				<p>17</p>
				<lg>
					<l>„Akkor más idő volt: de ti most már békén</l>
					<l>Jártok Olaszország innetső vidékén;</l>
					<l>Sorba jő Ferrára, Faenza, Rimíni,</l>
					<l>Hol az út a tengerpartra fog levinni.</l>
					<l>Valahol útaztok, valahol átkeltek,</l>
					<l>Azt ne halljam én, hogy bántsatok egy lelket,</l>
					<l>Vagy sarcot vegyetek, vagy ragadozzatok!...</l>
					<l>És szent koronámra szennyet ne hozzatok.</l>
				</lg>
				<p>18</p>
				<lg>
					<l>„De mikor a Trontó vizén áthaladtok,</l>
					<l>Jusson eszetekbe, hogy Nápolyban vagytok!</l>
					<l>Ott Akvila vára fogad, a hegyen túl</l>
					<l>Ellenséges földön visz az út ezentúl.</l>
					<l>Ott a sötét zászló kibontva dagadjon,</l>
					<l>Melyen irva öcsénk halál-képe vagyon!</l>
					<l>Vitézek, fiaim: bízom tibennetek!</l>
					<l>Isten vezéreljen. Jó utat. Menjetek!”</l>
				</lg>
				<p>19</p>
				<lg>
					<l>Ezt hallván a tábor lelkesedve kiált:</l>
					<l>Éltesse az Isten, éltesse a királyt!</l>
					<l>Zendűl a zeneszó, ropog a had lába,</l>
					<l>Fényesen kigyózik görbe völgy torkába.</l>
					<l>A király ellenben visszament Budára,</l>
					<l>Hova országgyűlést rendelt Péter-Pálra;</l>
					<l>Nem lesz ott kímélve se’ csapat, sem költség:</l>
					<l>Egy hang lesz a gyűlés, abban semmi kétség.</l>
				</lg>
				<p>20</p>
				<lg>
					<l>Másfelül az udvar, királyné udvara,</l>
					<l>Régi Vizsegrádon gyászba merűl vala,</l>
					<l>Mert mostan az özvegy - Károly nagy királyé -</l>
					<l>Ott tartja lakását, Erzsébet királyné.</l>
					<l>Vizsegrád, Vizsegrád! hol hajdani fényed?</l>
					<l>Magas fellegvárad? parti építményed?</l>
					<l>Dunapart hosszában kerti ékességed?</l>
					<l>Mérföldekre nyuló, párduclakta nyéked?</l>
				</lg>
				<p>21</p>
				<lg>
					<l>Ott, hol négy királynak azon idő tájba’</l>
					<l>Megfért volna minden udvari pompája,</l>
					<l>Meg sem töltve bizony negyedfélszáz termét:</l>
					<l>Most rókafi sunnyog, ássa kicsiny vermét.</l>
					<l>Nem néz le kevélyen a Dunára kapu,</l>
					<l>Belül is a zöld tért gaz veri fel, lapu;</l>
					<l>Oda van a lépcsők márvány büszkesége:</l>
					<l>Nyolc egész nagy ölnyi pazar szélessége.</l>
				</lg>
				<p>22</p>
				<lg>
					<l>S a négyszögü udvar eme lépcsők felett,</l>
					<l>Negyven láb magasan - hej! az is oda lett,</l>
					<l>Nem ragyog a földje márványkirakással,</l>
					<l>Nincs beárnyékolva illatozó hárssal,</l>
					<l>Nem is veszi környül nagy paloták szárnya,</l>
					<l>Száz meg száz ablakkal a kies Dunára;</l>
					<l>Maga a koronát féltő hegyi fészek,</l>
					<l>Az is összeomlott, letörék a vészek.</l>
				</lg>
				<p>23</p>
				<lg>
					<l>De mihaszna borong rajta képzeletem!</l>
					<l>Sirató dalommal föl nem építhetem. -</l>
					<l>No s hát, a királyné vizsegrádi háza</l>
					<l>Endre herceg után öltözött mély gyászba.</l>
					<l>Ottan a csillámló fejedelmi pompa</l>
					<l>Büszke ábrázatját feketébe vonta,</l>
					<l>S a bú, mintha űlné királyi ünnepét;</l>
					<l>Felvette magára legszebb öltözetét.</l>
				</lg>
				<p>24</p>
				<lg>
					<l>Hallván a gonosz hirt; seregesen gyűltek</l>
					<l>Királyné asszonyhoz nemes úri hölgyek,</l>
					<l>Hajadon és özvegy, és kinek a férje:</l>
					<l>Fő-fő rangot visel, fiatalja, vénje.</l>
					<l>Jártak hosszu sorral a nagy palotákban,</l>
					<l>Vetekedve mintegy szomorú pompában,</l>
					<l>Szaporíták versent a királyné jajját,</l>
					<l>Hangosabbá téve szózatok fájdalmát.</l>
				</lg>
				<p>25</p>
				<lg>
					<l>Számtalan sok gyertya, mint egy-egy szövétnek,</l>
					<l>Hófejér viaszból, éjjel-nappal égnek,</l>
					<l>S nagy öreg harangok, virradattól estig,</l>
					<l>A tornyok falait szinte megrepesztik.</l>
					<l>Vége-hossza nincsen a gyászos menetnek:</l>
					<l>Mindennap, azt vélnéd, egy királyt temetnek,</l>
					<l>Mondatik mindennap búsan zengő mise, -</l>
					<l>Annyi pazar pompát nem látott senki se!</l>
				</lg>
				<p>26</p>
				<lg>
					<l>Maga a királyné, földig gyászruhába’,</l>
					<l>Mindennap misére megy a kápolnába,</l>
					<l>Mely a paloták közt áll vala középen,</l>
					<l>Remek építéssel, a várhegy tövében.</l>
					<l>Koldusok, szegények, fölemelt süveggel,</l>
					<l>Gyülekeztek oda minden áldott reggel,</l>
					<l>A királyné pedig alamizsnát oszta,</l>
					<l>Ki után a sok pénzt három leány hozta.</l>
				</lg>
				<p>27</p>
				<lg>
					<l>Azelőtt sem sajnált ugyan ő felsége</l>
					<l>Adakozni bőven Isten-dicsőségre:</l>
					<l>De most adományát tízszeresen adja,</l>
					<l>Hogy legyen istennél több a foganatja.</l>
					<l>Klastrom emelkedik, fényes templom épűl,</l>
					<l>Ne kiméljék, úgymond, telik az övébűl;</l>
					<l>Jut is abból minden papnak és barátnak:</l>
					<l>Az Isten szolgái szűk időt nem látnak.</l>
				</lg>
				<p>28</p>
				<lg>
					<l>De mikor bevonúl éji rejtekébe,</l>
					<l>Nem hagyja nyugodni véres multak képe:</l>
					<l>Ősz férfi vonaglik ágykárpitja megett,</l>
					<l>S haldokolva hörgi: „gyermekért gyermeket!”</l>
					<l>Zács Felicián az, követi családja:</l>
					<l>Őket hosszu sorral a királyné látja.</l>
					<l>Szomorú az eset, miről egy időben</l>
					<l>Zeng vala bús ének lantban, hegedőben.</l>
				</lg>
				<p>29</p>
				<lg>
					<l>Zács nádor, ebédnél, palotába ronta,</l>
					<l>Amért a királyné, lányát, ifionta</l>
					<l>Átaladá öccse buja szerelmének, -</l>
					<l>Így tartja felőle a hegedős ének;</l>
					<l>Kardrántva rohant a gyermekinek érte,</l>
					<l>De csak a királyné jobb ujjait érte:</l>
					<l>Zácsot ezért őrök ott helybe’ levágák -</l>
					<l>Aztán negyedízig minden rokonságát.</l>
				</lg>
				<p>30</p>
				<lg>
					<l>E kép üldözi most, a Feliciáné;</l>
					<l>Emiatt nem nyugszik Erzsébet királyné,</l>
					<l>Hogy szörnyü halált halt kedves fia Endre;</l>
					<l>Csak egyéb csapás is ne követné rendre! -</l>
					<l>De Lajos (ártatlan emez átkos tettben)</l>
					<l>Vala bosszuálló kemény készületben;</l>
					<l>A nemesség is már csapatait hozza,</l>
					<l>Száz, vagy ezer számmal, - kire hogy van osztva.</l>
				</lg>
				<p>31</p>
				<lg>
					<l>Oh, ha ecsetem most méltó lenne rátok,</l>
					<l>Lajoshoz sereglő régi nagy családok!</l>
					<l>Összefoghatnálak egy bűbájos körben,</l>
					<l>Hol magát az utód lássa, mint tükörben!</l>
					<l>De sem a képírót süker nem biztatja;</l>
					<l>Sem az idő és hely mostan ki nem adja:</l>
					<l>Legyen elég, pusztán nevek érintése,</l>
					<l>Mint tavon a föcske szárnya legyintése.</l>
				</lg>
				<p>32</p>
				<lg>
					<l>Ott lebeg a Laczfi hószinü sárkánya,</l>
					<l>Messze kis Erdélyből hozta ezüst szárnya,</l>
					<l>Maga István vajda feje a csapatnak,</l>
					<l>Fiai, testvéri tőle nem maradnak;</l>
					<l>Mint egy büszke folyam ága-bogát vonja,</l>
					<l>Követé a vajdát sok hősi rokonja:</l>
					<l>Laczfi Endre, Miklós, Pál, Mihály testvérek.</l>
					<l>Osztályosi Apor László nagy nevének.</l>
				</lg>
				<p>33</p>
				<lg>
					<l>Ő az, István vajda, koronás Erdélyé,</l>
					<l>Kit Lajos e harcban teve fővezérré;</l>
					<l>Nem ifiú, nem vén: haja vegyes ősszel:</l>
					<l>Barna férfi-erő, tiszta ezüst ésszel.</l>
					<l>Bölcs vezér, tanács, - de bátor, erős harcfi</l>
					<l>Példabeszéddé vált: „ez második Laczfi!”</l>
					<l>Így szokás, nagyítva, hímet varrni róla,</l>
					<l>Nem szokás azonban venni szórul-szóra.</l>
				</lg>
				<p>34</p>
				<lg>
					<l>Ott van a hű Miklós, a nádor Giléti,</l>
					<l>Vele jött az öccse, és két fia néki;</l>
					<l>Címerül egy rózsa, hat levelét hozta,</l>
					<l>Benne pajzs, fehérre, feketére osztva.</l>
					<l>Mit jelent e két szín, mi jóslata ennek?</l>
					<l>Ember! a sors útját mondod véletlennek:</l>
					<l>Két mező fekete, ugyanannyi tiszta:</l>
					<l>E négy bajnok közzül kettő nem tér vissza.</l>
				</lg>
				<p>35</p>
				<lg>
					<l>Ott van a Geréni s Homonnai Druget,</l>
					<l>Nádor öccse, Miklós; vezeté ezeket:</l>
					<l>Olasz vér, de vegyült magyar anyatéjjel,</l>
					<l>Lobogója díszlik a hét seregéllyel.</l>
					<l>Távolabb csoportoz Budaméri Konya,</l>
					<l>Szécsenyi ős fának hajtása, rokona;</l>
					<l>Címere jelenti: az oroszlán rajta</l>
					<l>Keresztet emelvén, hogy Széchenyi fajta.</l>
				</lg>
				<p>36</p>
				<lg>
					<l>Hozza Bánfi büszkén busa ökre szarvát,</l>
					<l>Miklós, fia bánnak, maga is bán, horvát.</l>
					<l>Andrási Temesből címert hoza szinte:</l>
					<l>Koronás két arszlán és kardos levente.</l>
					<l>Amaz Andorástól származik e család;</l>
					<l>Hirdeti a címer ennek viadalát</l>
					<l>Mikoron fejére szálla Szent Istvánnak</l>
					<l>Az első korona, az első királynak:</l>
				</lg>
				<p>37</p>
				<lg>
					<l>Ünnepel Esztergom, mint a haza szíve,</l>
					<l>Ott az ország nagyja, meg a külföld színe:</l>
					<l>Papi és világi fejedelmi vendég,</l>
					<l>Kemény láncsatörő, bajvívó leventék.</l>
					<l>Az nap örömére víttanak egymással</l>
					<l>Egy idegen bajnok székely Andorással,</l>
					<l>Ki fejét amannak vállastul leszelte:</l>
					<l>Címerét Istvántól ím ez okon nyerte.</l>
				</lg>
				<p>38</p>
				<lg>
					<l>Ott lebeg a zászlón Drágfi vasmacskája,</l>
					<l>A Nádasdi nádja, koronás kacsája;</l>
					<l>Ott a hegedű-pajzs, melyet ama gazdag</l>
					<l>Bebek István és György, Dancs fiai, hoztak.</l>
					<l>Jól juhászkodott ám ősapja ezeknek,</l>
					<l>Hol Sajó vizével összefoly a Csetnek:</l>
					<l>Tündér adományból raka hét szép várat;</l>
					<l>Címere a tündér, csuda asszonyállat.</l>
				</lg>
				<p>39</p>
				<lg>
					<l>Messziről mutatja Lukácsot, Bertalant</l>
					<l>Fekete mezőn le, három fejér galand,</l>
					<l>Hogy ők ama híres nagy Héderváriak,</l>
					<l>Kont Miklóssal vérént való atyafiak.</l>
					<l>De Ugrin fiának, mert ez már Ujlaki,</l>
					<l>Paizsán keresztbe folynak a szalagi,</l>
					<l>Melyet egy koronás, szárnyas angyal őriz;</l>
					<l>Törzsapja ez ágnak Hédervári Lőrinc.</l>
				</lg>
				<p>40</p>
				<lg>
					<l>Hozza Szécsi Miklós a maga dandárját:</l>
					<l>Kétfejű nagy sassa teregeti szárnyát.</l>
					<l>Vele bajnok öccse, az ifju Ivánka,</l>
					<l>Ivánka az ifju, Vasmegye virága.</l>
					<l>Szubics fia Pál is - már új neve Zríni -</l>
					<l>Siet apja derék hadait felvinni:</l>
					<l>Paizsán a két szárny Zríni-serénységet -</l>
					<l>Jelöl a kő-bástya Zríni-keménységet.</l>
				</lg>
				<p>41</p>
				<lg>
					<l>Hegyezi saskörmét Kanizsai János,</l>
					<l>Fekete félszárnya vérmezőben szálldos,</l>
					<l>A Rozgonyi féniksz förödik tollában,</l>
					<l>Draskovicsén két sas, páros oroszlány van.</l>
					<l>E zászlós urakkal sok nemes dalia,</l>
					<l>Összegyűlt sok régi nagy nemzetség fia:</l>
					<l>Csapi, Gúti, Kemény jelesebb közűle,</l>
					<l>S két Forgács-fiu, kit Bebek Anna szűle.</l>
				</lg>
				<p>42</p>
				<lg>
					<l>Pajzsukon a tenger aranyhaju lánya,</l>
					<l>(Nem Mária, bizony, magyarok királya!)</l>
					<l>Meztelen a karja, vállai és melle,</l>
					<l>Mintha övig épen a habokból kelne.</l>
					<l>Festés: de ki látja, nézi elevennek;</l>
					<l>Ha leány, elfordúl, ifju örvend ennek,</l>
					<l>Szeme egy-két percig rajtavesz a képen;</l>
					<l>Forgács Andor kapta; elmondom, miképen:</l>
				</lg>
				<p>43</p>
				<lg>
					<l>Omlik a tatár nyil felhőszakadása,</l>
					<l>Messzi-földre hallik jégeső-zúgása,</l>
					<l>A Sajó út nélkül tántorog, mint részeg:</l>
					<l>Vérökkel itatják jó magyar vitézek.</l>
					<l>Vérbe alkonyúlt le a nap is Muhinál,</l>
					<l>Veszve, veszve minden! Béla fut, a király!</l>
					<l>Futtába’ két Forgács födözi testével,</l>
					<l>Majd csak egyik: Andor, - bátyja elestével.</l>
				</lg>
				<p>44</p>
				<lg>
					<l>S már nem biztos vára: se Znió, se Gimes,</l>
					<l>Tovább a királlyal fut az ifjú nemes,</l>
					<l>Távol Adriába, tenger szigetére,</l>
					<l>Hol Béla, mint vert vad, kipihenhet végre.</l>
					<l>Ott egy nap az ifjú hogy a parton jára:</l>
					<l>Ím, zátonyon űlve, tenger hableánya!</l>
					<l>Nagy haját fésűli, - arany tündöklésü</l>
					<l>Hajábul aranyport szikráztat a fésü.</l>
				</lg>
				<p>45</p>
				<lg>
					<l>Hattyu-ingét Forgács mihelyest meglelte,</l>
					<l>Neki sem kellett több, gyorsan felölelte;</l>
					<l>Megijedt a habok Tündér-Ilonája,</l>
					<l>Hogy idegen kézben hattyúi ruhája.</l>
					<l>Kérte, adná vissza, nagyon szépen kérte;</l>
					<l>„Od’adom - szólt Forgács - ha megcsókolsz érte!”</l>
					<l>„Nem, halandó, azt nem! jobbat teszek annál</l>
					<l>Egy tündéri csóktól hamar elhervadnál.</l>
				</lg>
				<p>46</p>
				<lg>
					<l>„Nem, halandó, azt nem. De ha tudni vágyol,</l>
					<l>Mit rejt a jövendő, ez a sűrü fátyol:</l>
					<l>Ám halljad.” Azonban, övig a kékellő</l>
					<l>Vízben, közelebb jött s így danol a sellő:</l>
					<l>„Egy fiatal fának látom erős törzsét,</l>
					<l>Melyet annyi század vihara sem tör szét,</l>
					<l>Inkább lombosítja minden újabb tavasz:</l>
					<l>Örvendj ifju ember! te vagy az, te vagy az.</l>
				</lg>
				<p>47</p>
				<lg>
					<l>„Nőni fog családod fényben és hirnévben</l>
					<l>Gyökere izmosúl királyi hűségben</l>
					<l>Valamíg az Árpád fejedelmi vérit</l>
					<l>- Már csak harmadízen - sirba nem kisérik.</l>
					<l>Akkor új király fog érkezni habomon</l>
					<l>S fölemeli székét az előbbi romon;</l>
					<l>Lajos, Lajos, Lajos lészen fia ennek,</l>
					<l>Kit nevez a magyar Nagynak, egyetlennek.</l>
				</lg>
				<p>48</p>
				<lg>
					<l>„Negyven év forog le, közel egy fél század</l>
					<l>Hogy ő sírba viszi a királyi házat:</l>
					<l>Haj! mert e családon vér nehezűl s átok</l>
					<l>Melyet a leányán teljesedni látok.</l>
					<l>Forgács lészen az is, Forgács, ki megóvja,</l>
					<l>Hogy bitang kézre ne jusson árva trónja...</l>
					<l>Hiába! hiába. Sulyos a vér-átok...</l>
					<l>Zavarodik a víz: zagyva képet látok.”</l>
				</lg>
				<p>49</p>
				<lg>
					<l>Így zeng, de süketnek, vízi leány dalja,</l>
					<l>Mert az utólját már a vitéz nem hallja:</l>
					<l>Lebocsátá lankadt tetemit a fűre</l>
					<l>S elaludt, mint a tej, szépen, ahogy űle.</l>
					<l>Most a leány kiszállt - nem habozás nélkűl,</l>
					<l>Szégyellte magát az aluvó vitéztől, -</l>
					<l>Hattyu-ingét gyorsan szép testire ölté,</l>
					<l>Szárnya csattogása Andort is felkölté.</l>
				</lg>
				<p>50</p>
				<lg>
					<l>Mohón kap az ifju a szép sellő után...</l>
					<l>Mintha álom után... hiu szellő után...</l>
					<l>Soká még a parton tünelődve jára,</l>
					<l>Majd iratta képét öse paizsára.</l>
					<l>Örömest engedte azt hordani Béla</l>
					<l>Mindenütt, hol később megfordult acéla:</l>
					<l>Hadban, öklelésen, párbajon és tornán,</l>
					<l>Sátoron, pecséten, zászlón, sírja ormán.</l>
				</lg>
				<p>51</p>
				<lg>
					<l>Most utódja Miklós, vele öccse András,</l>
					<l>Viseli a címert: két fiatal Forgács.</l>
					<l>Berényi pedig jött fürge mókusával,</l>
					<l>Révai tátongó fene farkasával;</l>
					<l>Sárkány-fogakat hoz Bátori, Szokoli,</l>
					<l>Butkai, s ahányan e törzs ágrokoni;</l>
					<l>Csáki fölismerszik véres emberfőrül;</l>
					<l>Lóránt fia Lóránt fakadó fatőrül.</l>
				</lg>
				<p>52</p>
				<lg>
					<l>Hozza homály ökrét kék mezőn Balassa,</l>
					<l>Zászlós Frangepánnak röpül tarka sassa;</l>
					<l>Garai kígyója mérgesen növekszik,</l>
					<l>Ama Bethlenéhez hasonlónak tetszik.</l>
					<l>Egyszerű a Zudár sejtes ablak-ólma</l>
					<l>Mellyeszti galambját a Telegdi sólyma;</l>
					<l>Nádasdi-rucája Gersei-Petőnek</l>
					<l>E két nemes ágat hirdeti egy tőnek.</l>
				</lg>
				<p>53</p>
				<lg>
					<l>Hát még ama nyilas Bocskai-oroszlány!</l>
					<l>A Majtényi teve, a Viczai sas szárny!</l>
					<l>Büdi bújdosója, a Csetneki halak!</l>
					<l>Kisvárdai kígyó, mely farkába harap!</l>
					<l>Mondjam-e Szentgyörgyi zászlaját, csillagját?</l>
					<l>Apafi szőlőjét, kardra szúrt sisakját?</l>
					<l>A Derzsfi-oroszlánt, a Szirmai-rákot?</l>
					<l>A Rajcsányi medvét? az egész világot?...</l>
				</lg>
				<p>54</p>
				<lg>
					<l>Ki győzné ezeket szedni laistromba,</l>
					<l>Hogy a dal szövése ne legyen goromba?</l>
					<l>Nagy erdő ez együtt: ennyi sok családfa,</l>
					<l>Viruló díszében mind egyszerre látva!</l>
					<l>Emez fiatal még; az terepély immár,</l>
					<l>Sudarán sas fészkel, barna felleg himbál;</l>
					<l>Csonkítva, lenyesve hajt amaz új ágat:</l>
					<l>Mai nap is élő díszes unokákat.</l>
				</lg>
				<p>55</p>
				<lg>
					<l>De ti, kiknek ösét a dal édes gondja</l>
					<l>Nem hizelgő verssel koszorúba fonja:</l>
					<l>Felhat-e hozzátok az egyszerü ének,</l>
					<l>Egyszerü kebléből a nép emberének?</l>
					<l>Vagy hazai lantra fületek már gyönge?</l>
					<l>Föl sem veszitek, bár neveteket zöngje?...</l>
					<l>Sír bennem a lélek és e mai kortul</l>
					<l>Vígaszképpen a mult dicsőséghez fordul. -</l>
				</lg>
				<p>56</p>
				<lg>
					<l>Most a kopasz róna Rákoson virágzik!</l>
					<l>Most buborékot hány: sátortul nem látszik;</l>
					<l>Most lobog a zászló ezerféle szinben</l>
					<l>Rajlik a vidor nép, csillog-villog minden.</l>
					<l>Messze a mezőnek fakó meze füstöl,</l>
					<l>Porfelleg kavarog, melyben a ló prüszköl,</l>
					<l>Egy út az egész táj: a csapatok gyűlnek,</l>
					<l>Mint haragos felhők, egymásba vegyűlnek.</l>
				</lg>
				<p>57</p>
				<lg>
					<l>Ott van ami csillog, ott van ami ékszer,</l>
					<l>Mit csak a szem láthat, s nem láthat elégszer;</l>
					<l>Ott hányja virágát mindenik nemzetség:</l>
					<l>Kitesz a királyért a magyar nemesség.</l>
					<l>Maga, lova fényes; paripája kényes,</l>
					<l>Arábia szűlte, vagy tatár vadménes:</l>
					<l>Nem sok a gyalogszer, legtöbbje lovas had;</l>
					<l>Kiféle? miféle? címerén olvashadd.</l>
				</lg>
				<p>58</p>
				<lg>
					<l>De a vármegyékből szinte sok jó láncsa</l>
					<l>Gyűle gyalogszerrel, hogy Nápolyt meglássa:</l>
					<l>Itt is, ott is mozog, hullámlik egy csapat,</l>
					<l>Mint búzavetés, ha szélben árad s apad.</l>
					<l>Ezek nem címerrel, bokrodzó sisakkal,</l>
					<l>Jöttek suta fővel, egyszerü sipakkal,</l>
					<l>De azért kemény nép: szivök mind huszári,</l>
					<l>Nem tehetnek róla, ha gyalog kell járni.</l>
				</lg>
				<p>59</p>
				<lg>
					<l>Ti is feljövétek, barna kunok, jászok,</l>
					<l>Szemes, ügyes, virgonc nyilvető ijjászok,</l>
					<l>Vagy nehéz ostromban faltörő bakosok,</l>
					<l>Mikor öklelőznek a várdöntő kosok.</l>
					<l>Lajos e hadakkal maga tábort járat,</l>
					<l>Legelébb talpon van, legutólszor fárad,</l>
					<l>Futtatja egész nap, zavarja seregét,</l>
					<l>Porolván a puszta fakó köpönyegét.</l>
				</lg>
				<p>60</p>
				<lg>
					<l>Hej, micsoda roppant óriás madár ez!</l>
					<l>Széles szárnyaival csak a földön jár ez,</l>
					<l>Kiteríti néha, mint valami héja:</l>
					<l>Mérföldet kanyarít egyszeri karéja,</l>
					<l>Összecsapja megint, hegyesen, mint fecske,</l>
					<l>Úgy búvik előre hosszu vékony teste;</l>
					<l>Kanyarodik, szélt vesz, ritkul, összeforrad:</l>
					<l>Mintha egy élő test vón’ az egész sor had.</l>
				</lg>
				<p>61</p>
				<lg>
					<l>Mintha egy élő test: földön csúszó sárkány...</l>
					<l>Mintha bárányfelleg... sokszínü szivárvány...</l>
					<l>Lendül a sok zászló maga-fogta szélben</l>
					<l>Majd egymás után, majd ezer is egyszélben.</l>
					<l>Sárga lován Lajos maga úgy cikázik,</l>
					<l>Mint mikor a gyermek tükörfénnyel játszik:</l>
					<l>Futos a had előtt, mint egy futó csillag;</l>
					<l>Ragyogó sisakján nagy fekete tollak.</l>
				</lg>
				<p>62</p>
				<lg>
					<l>De izzó nap után, mikor a hév enyhűl,</l>
					<l>A lovag is fáradt, meg a ló is renyhűl:</l>
					<l>Vissza sátraikhoz, vídám lakomára</l>
					<l>Széled a poros nép, a lihegő pára.</l>
					<l>Füstkoronát tesz fel valamennyi sátor,</l>
					<l>Majd egy-egy tűzfény is, a sötétben, bátor;</l>
					<l>Kuncsorgó juhász nép, támogatva botját.</l>
					<l>Messzünnen irígyli ezek állapotját.</l>
					<l>...</l>
				</lg>
				<p>Nyolcadik ének</p>
				<p>,Klastromban Gárgyántól barátruhát véve.’</p>
				<p>Ilosvai</p>
				<p>1</p>
				<lg>
					<l>Toldiné azonban, Toldi Miklós anyja,</l>
					<l>Fia bújdosását nehéz szívvel hallja;</l>
					<l>Hírül adják néki kolduló barátok,</l>
					<l>Hogy fején vérdíj van, irtózatos átok.</l>
					<l>Azóta sem éje, sem napja szegénynek:</l>
					<l>„Én bizony” azt mondja „Budára felmégyek:</l>
					<l>Tán szíve királynak megesik a jajra</l>
					<l>S megkönyörűl, - hiszen neki is van anyja.”</l>
				</lg>
				<p>2</p>
				<lg>
					<l>Szándéka elébb is az özvegy királynét</l>
					<l>Megkérni, hogy lenne szószólló fiáért,</l>
					<l>Vizsegrádra menni, elibe járulni,</l>
					<l>Egy kis ajándékkal lábához borulni.</l>
					<l>Rögtön is ahoz lát, késedelem nélkül,</l>
					<l>Elrendeli házát, maga útra készül,</l>
					<l>Mezei munkának úgy is szűnt a nagyja,</l>
					<l>Ami hátra van még, a cselédre hagyja.</l>
				</lg>
				<p>3</p>
				<lg>
					<l>Azután egy belső régi szekrénybe nyúl,</l>
					<l>Melyet ifionta hozott menyasszonyúl;</l>
					<l>Nehezen nyiták ki, nekiestek hárman:</l>
					<l>Feledé a járást kulcsa is a zárban.</l>
					<l>Gondosan felhajtá felső takaróját,</l>
					<l>Régóta beszerzett „halálra-valóját”,</l>
					<l>S keze-fejét óvást ezek alá dugva,</l>
					<l>Keresgél odalenn valamit egy zugba’.</l>
				</lg>
				<p>4</p>
				<lg>
					<l>Legelébb az arany koszorút vevé ki:</l>
					<l>Anyai jószága volt e párta néki,</l>
					<l>Úgy szállt az örökbe leányról-leányra,</l>
					<l>Bajos lenne hamar megmondani, hányra.</l>
					<l>Gyémánttal, rubinttal a cifrája ékes,</l>
					<l>Smaragd benne szép zöld, opál benne kékes, -</l>
					<l>Anna odagörbűl, lélekzetet sem vesz,</l>
					<l>Szeme-ragyogása a kövekén túltesz.</l>
				</lg>
				<p>5</p>
				<lg>
					<l>Azután kösöntyű, szinte olyan áros,</l>
					<l>Kerűle ki onnan, összeillő, páros,</l>
					<l>Melyeket a férje adott jegybe, Lőrinc,</l>
					<l>Melyeket azóta bánatosan őriz.</l>
					<l>Anikó hirtelen Toldiné karjára</l>
					<l>Felcsatolá egyik perecet próbára,</l>
					<l>S hamisan felrántá, feljül a könyökén -</l>
					<l>Mosolyogva feddi öreganyja szegény.</l>
				</lg>
				<p>6</p>
				<lg>
					<l>Majd elővevé a színehagyott övet,</l>
					<l>Lefeszíté róla késheggyel a követ,</l>
					<l>Drágakövet, gyöngyöt, mellyel az kirakva:</l>
					<l>Ezt is a többihez, kosarába rakta;</l>
					<l>Arany láncot is még, s több ily csecsebecsét,</l>
					<l>Melynek nem az érték adja csupán becsét;</l>
					<l>De, bár eladó nem volna egy világért,</l>
					<l>Mit oda nem adna egyetlen fiáért!</l>
				</lg>
				<p>7</p>
				<lg>
					<l>Most az eleséggel megrakott szekérbe</l>
					<l>Széna ülést töm az öreg Bence térde,</l>
					<l>S od’adá a gyeplőt a Bence-legénynek,</l>
					<l>Bölcs tanácsaival se’ maradt fösvénynek:</l>
					<l>Ezt így tegye, azt úgy; - mutatá, hogy lássa,</l>
					<l>Mi a ló-hajtásnak bibéje, fogása;</l>
					<l>Maga is mellé űlt fő felvigyázónak,</l>
					<l>Nehogy baja essék kocsinak vagy lónak.</l>
				</lg>
				<p>8</p>
				<lg>
					<l>Unta pedig a szót fia, a tanítvány;</l>
					<l>Néha az ostorral nagyokat suhintván</l>
					<l>Meg-megcsapja lábát a lógós lovának</l>
					<l>S megrántja a gyeplőst, hogy ne szaladnának.</l>
					<l>Végre felűlt aztán a nemzetes asszony,</l>
					<l>Hogy az űlésből is rendeletet osszon;</l>
					<l>Mellé unokája; míg egy asszonycseléd</l>
					<l>Be-limlomolá a kocsi első helyét.</l>
				</lg>
				<p>9</p>
				<lg>
					<l>Haj! repűlne szárnyon Toldi édes anyja,</l>
					<l>Bence is, az ifjú, vágtatna, rohanna:</l>
					<l>De apja fiáról nem veszi le gondját:</l>
					<l>„Ne zavard a lovam!” mondja neki mindjárt.</l>
					<l>Jó úton ügetve, ha göröngyös, lépve,</l>
					<l>Lassítani minden partocska elébe,</l>
					<l>Minden kikopásra, kicsi földhajlásra:</l>
					<l>„Ez a magyar lónak igazi hajtása.”</l>
				</lg>
				<p>10</p>
				<lg>
					<l>Értek ebéd tájon csak közel egy rétet:</l>
					<l>Bence azon volt már, az öreg, hogy étet,</l>
					<l>Meg is állt, le is szállt, s gondviselő kézzel</l>
					<l>Lovai üstökét megrángatta kétszer.</l>
					<l>Majd, míg fia dolgát végezi a lónál,</l>
					<l>Ő avart szed össze, abba tüzet csóvál...</l>
					<l>Így van ez, ebédre, délre, uzsonnára...</l>
					<l>Isten tudja, mikor verődnek Budára. -</l>
				</lg>
				<p>11</p>
				<lg>
					<l>Feljutottak egyszer valahára mégis,</l>
					<l>De már a had elment, maga a Felség is,</l>
					<l>Anyja mellé adván Telegdi Csanádot,</l>
					<l>Akik igazgatnák itthon az országot.</l>
					<l>Igy maga Erzsébet lejöve Budára,</l>
					<l>Nem kell Toldinénak menni Vizsegrádra;</l>
					<l>Most hát a királyné lábaihoz járul</l>
					<l>S panaszát így kezdi üldözött fiárul:</l>
				</lg>
				<p>12</p>
				<lg>
					<l>„Felséged a szavam bántásnak ne vegye:</l>
					<l>Vagyok Toldi Lőrinc elmaradt özvegye.</l>
					<l>Egy fiam van, Miklós, a vitézlő rendben -</l>
					<l>Széles Magyarország ismeri különben.</l>
					<l>Szerze magának hirt, földi dicsőséget,</l>
					<l>Nekem ugyan több bút, szív-keserűséget:</l>
					<l>Haj! mert ki fiat szűlt országnak-világnak,</l>
					<l>Búbánatot szűle az asszony magának.”</l>
				</lg>
				<p>13</p>
				<lg>
					<l>„Tudom” - a királyné felel ily zok-szóval -</l>
					<l>„Mit kérkedel itt a sírfosztogatóval?</l>
					<l>Tudom a szép hírét, micsodás ember ő:</l>
					<l>Asszony-elcsábító, gyilkos, szentségtörő.</l>
					<l>De majd az igazság keze utóléri,</l>
					<l>A főpapi átok már nyomba’ kiséri:</l>
					<l>Törvényt ha kikerül, fennakad egy ágon,</l>
					<l>Meglakol e földön, meg a másvilágon!”</l>
				</lg>
				<p>14</p>
				<lg>
					<l>„Nem igaz... (Felséged’ megkövetem szépen:</l>
					<l>Nem szavára mondám ily szeme-szöktében)</l>
					<l>Nem igaz, ha még oly kikiáltott vád is,</l>
					<l>Még ha Csanád érsek maga vádolná is.</l>
					<l>Az én fiam, Miklós, cselekedett ollyast?...</l>
					<l>Ismerem a szívét: ő nem tehet aljast,</l>
					<l>Csepegtettem abba isteni félelmet:</l>
					<l>Bátran merem a’ részt kérni a kegyelmet.”</l>
				</lg>
				<p>15</p>
				<lg>
					<l>S lábához omolva töredelmes csókkal</l>
					<l>Könyhullatva könyörg és rebegő szókkal:</l>
					<l>Lenne közbejáró fiáért fiánál,</l>
					<l>Toldi vitézért a felséges királynál.</l>
					<l>Egyszersmind, szavai nyomatéka végett,</l>
					<l>Elkezdi kirakni „ezt a csekélységet”</l>
					<l>Reszketve motozó kézzel a zsámolyra;</l>
					<l>Hanem a királyné szigorúan szóla:</l>
				</lg>
				<p>16</p>
				<lg>
					<l>„Vidd az ajándékod, jó asszony, előlem!</l>
					<l>Arany is, gyémánt is van nekem itt bőven;</l>
					<l>Mondass rajta misét a fiad lelkéért;</l>
					<l>Nem tehetem, hogy szót szóljak a vétkéért.</l>
					<l>Ártatlan is elvész: bűnös ne lakoljon?</l>
					<l>Anya-sors, hogy szűljön fiat és gyászoljon -</l>
					<l>(Így végezi, s tompább lesz hangja, sivárabb)</l>
					<l>Másénál bizony a te fiad se’ kárabb.”</l>
				</lg>
				<p>17</p>
				<lg>
					<l>Vérbe, lángba borult Toldiné orcája,</l>
					<l>Mozdula, de hangot nem adott a szája,</l>
					<l>Csak felállt és indult lábadozó-formán,</l>
					<l>Görnyedve, ölében kezeit kulcsolván.</l>
					<l>Anikó, (mert várta,) mihelyest kilépe,</l>
					<l>Réműlve szaladt jó nagy-anyja elébe:</l>
					<l>Mi baja? mi lelte? minő véletlenség?...</l>
					<l>S tartja átölelve, hogy földre ne essék.</l>
				</lg>
				<p>18</p>
				<lg>
					<l>Haza juta mégis unokája karján;</l>
					<l>Úton is, otthon is mind kérdezi a lyány.</l>
					<l>„Nincs szíve” - csak ennyit felel utoljára -</l>
					<l>„De nem mondok rosszat királyom anyjára.</l>
					<l>Maga, tudom, jámbor, kegyes és kegyelmes,</l>
					<l>Nincs is előttem út olyan veszedelmes,</l>
					<l>Hogy föl ne keressem messzi táborában,</l>
					<l>Ha mindjárt térdig is elkopik a lábam.”</l>
				</lg>
				<p>19</p>
				<lg>
					<l>Erre Anikó, meg Bence, meg a többi</l>
					<l>Kezdenek a dolgon igen szörnyűlködni:</l>
					<l>Mit akar? mit gondol? ilyen idős korban?</l>
					<l>Oly messze? világra? - gondolja meg jobban,</l>
					<l>De az öreg asszony makacsul azt mondja,</l>
					<l>Reggel is azzal kél, este is az gondja:</l>
					<l>Hogy őneki nyugta, maradása nem lesz,</l>
					<l>Míg oda el nem jut, - a fejedelemhez.</l>
				</lg>
				<p>20</p>
				<lg>
					<l>Végső éveiben háromszáz-negyvennek</l>
					<l>Rómába sokan már nagy-búcsura mennek,</l>
					<l>Kelemen amelyet hirdete, a pápa;</l>
					<l>Mind a világ készül, megyen is, Rómába.</l>
					<l>Ezekkel az özvegy majd az olasz földig</l>
					<l>Valahogy - gondolja - lassan elvergődik;</l>
					<l>S mind azt tudakolja, azt járja ezentul:</l>
					<l>Ki, mikor, minémű alkalommal indul?</l>
				</lg>
				<p>21</p>
				<lg>
					<l>Ezt Anikó látván, hogy öreg-szüléje</l>
					<l>Készül a nagy útra, nincs ki lebeszélje:</l>
					<l>Egy kalandos tervet kohol a bátor lyány,</l>
					<l>De nem mondom itt el; majd kijön a sorján.</l>
					<l>Titkon összebeszélt fiatal Bencével,</l>
					<l>S nagy-anyját csak azon kéri nappal-éjjel:</l>
					<l>Gyenge öreg testét ne törje oly messze,</l>
					<l>Hanem őt az ifju Bencével eressze.</l>
				</lg>
				<p>22</p>
				<lg>
					<l>Hallani sem akart róla eleinte:</l>
					<l>„Éppen, - oly fiatal, dőre leány, mint te!</l>
					<l>Vakot világtalan Bencére bíználak!</l>
					<l>Mi okost tudnál te szólni a királynak!...”</l>
					<l>Monda sok ilyet, - csak egy nem jut eszébe,</l>
					<l>Sohasem is hallá világ-életébe’:</l>
					<l>Hogy abban különös lenne, avagy szégyen,</l>
					<l>Ha férfival egy lyány közös útra mégyen.</l>
				</lg>
				<p>23</p>
				<lg>
					<l>Hasztalan ijeszti a veszélyes úttal;</l>
					<l>Gyönge nemére is mind hiába útal,</l>
					<l>Teste töredelmét hiába nagyítja:</l>
					<l>Mert Anikó a szót rá visszafordítja.</l>
					<l>Ha neki veszélyes: hát a nagyanyjának!</l>
					<l>Ha nemének is baj: hát öreg korának!</l>
					<l>Többet bir-e az agg, mint a fiatal test? -</l>
					<l>Rém-képet elébe így hasztalanúl fest.</l>
				</lg>
				<p>24</p>
				<lg>
					<l>Mind ráestek; - amíg, sok szóra-beszédre,</l>
					<l>Toldiné sem tudott mit felelni végre:</l>
					<l>Mind kevesebbet szól, közbe nagyot hallgat:</l>
					<l>Csak baj is a vénség, az erőtlen alkat.</l>
					<l>Maga nem mehet, - de Anikót oly messze</l>
					<l>- Egy leányt egyedül - mégis hogy’ eressze?</l>
					<l>A maga tanácsán? egy fejetlen lábén?...</l>
					<l>Mire Bence vitéz sértve felel: „hát én?”</l>
				</lg>
				<p>25</p>
				<lg>
					<l>Nagy-nehezen csak ráfanyalodott mégis,</l>
					<l>Útra tanács bőven, de jutott költség is;</l>
					<l>Anikó és Bence, a zarándok-bottal,</l>
					<l>Készen vala, egész úti állapottal.</l>
					<l>Maga elkisérte a gyűlő-tanyára,</l>
					<l>Búcsút veve tőle, áldást ada rája;</l>
					<l>Most érzé Anikót, milyen elveszett kincs:</l>
					<l>Zokogva tér haza: „kettő közül; egy sincs!”</l>
				</lg>
				<p>26</p>
				<lg>
					<l>Indulása után a jámbor csapatnak</l>
					<l>Anikó és Bence nosza félre csapnak!</l>
					<l>Buda szűk utcáján sietve, vigyázva</l>
					<l>Beosontak egy kis félreeső házba.</l>
					<l>Ott Bence a titkon előre beszerzett</l>
					<l>Holmit előkéri: vala kész fegyverzet;</l>
					<l>Ötven aranyából maga Bence vette,</l>
					<l>Most Anikó vígan megfizet érette.</l>
				</lg>
				<p>27</p>
				<lg>
					<l>Míg Bence a lóért kiszalad az ólba,</l>
					<l>Öltözni odabenn vala kemény próba:</l>
					<l>Segítne, ha tudna, a házbeli asszony.</l>
					<l>Vita tárgya, hogy mit, hova alkalmazzon.</l>
					<l>Bajjal, de elég jól megleve, elsőre;</l>
					<l>Könnyü vasing símul puha szarvasbőrre</l>
					<l>S domboru mellének mérsékeli halmát,</l>
					<l>Fénylő sisak rejti haja bonyodalmát.</l>
				</lg>
				<p>28</p>
				<lg>
					<l>Mire a két lovat fölvezeté Bence,</l>
					<l>Anikó ott állt, mint szép ifju levente,</l>
					<l>Csak még körülnézi hűséges apródja,</l>
					<l>Igazítván, hogy hol peckelje, hol oldja.</l>
					<l>Azután mindketten paripára kaptak,</l>
					<l>A nagy komoly útra vígan elvágtattak:</l>
					<l>Elül, forgó tollal, sisak-ellenzővel</l>
					<l>A lovag, - utána Bence sutább fővel.</l>
				</lg>
				<p>29</p>
				<lg>
					<l>Mikor észrevette a csapat zarándok,</l>
					<l>Hogy Anikó s Bence nincs sehol utánok,</l>
					<l>Lett rajta beszéd sok, de sükere semmi:</l>
					<l>Könnyebb találgatni, hogysem visszamenni;</l>
					<l>Mint madarak lombrul, seregenkint lombra:</l>
					<l>Szálltak, énekelve, templomrul-templomra,</l>
					<l>Míg az olasz földnek határiba értek,</l>
					<l>Hova búcsujáró összefoly, temérdek. -</l>
				</lg>
				<p>30</p>
				<lg>
					<l>Rozgonyi azonban nem örűlt sokáig,</l>
					<l>Hogy lyánya halálból új életre válik,</l>
					<l>Csak, mint ki nagy útról haza ér, s a házba</l>
					<l>Lép nevetős arccal, de leli mély gyászba’;</l>
					<l>Ideje sincs búcsút venni a mosolynak,</l>
					<l>Ott lepi a nyers bú, s vadul összefolynak:</l>
					<l>Úgy döbbene meg s vált mindig komorabbra</l>
					<l>Rozgonyi, ha lyányát nézte naprul-napra.</l>
				</lg>
				<p>31</p>
				<lg>
					<l>Mert, bárha Piroskát visszaadá sirja,</l>
					<l>Ott ég a haláljegy bús képire irva:</l>
					<l>Halovány arcára hirtelen pirossal;</l>
					<l>Nincs már köze földdel, sem földi lakossal.</l>
					<l>Egy az ohajtása szomorú szivének:</l>
					<l>Eljegyzetni magát Isten jegyesének,</l>
					<l>Vonúlni világtól egy félre-zugolyba,</l>
					<l>Koporsója helyett néma kolostorba.</l>
				</lg>
				<p>32</p>
				<lg>
					<l>Szigetén Margitnak, a királyi szűznek,</l>
					<l>Fogadák testvérként fogadást tett szűzek;</l>
					<l>Maga a királyné javallta, dicsérte,</l>
					<l>Látogatásával tisztelte meg érte.</l>
					<l>Sőt - tészi kegyelme azt is lehetővé -</l>
					<l>Teszi, az elhunyt helyt, fejedelemnővé,</l>
					<l>S hogy elébb a szerzet rögtön fátyolozza,</l>
					<l>Érdeme a tört szív, nem az idők hossza.</l>
				</lg>
				<p>33</p>
				<lg>
					<l>Oda gyakran hozzá szép Örzse kijárván,</l>
					<l>Múlatja panasszal a bosznai bán-lány,</l>
					<l>Kedve ugyan - mint tört tükör apró fénye -</l>
					<l>Csillog: de a szívnek nincs semmi reménye.</l>
					<l>Lajos elment: tudja, hazahozza nőjét,</l>
					<l>Nincs lelke bevárni boldog esküvőjét,</l>
					<l>Csak azon van mindig: fátyolt veszen ő is,</l>
					<l>Helyesli bizonnyal majd a királynő is.</l>
				</lg>
				<p>34</p>
				<lg>
					<l>Ám váltig akarná lebeszélni róla</l>
					<l>Piroska, de nem hajt semmi tanács-szóra;</l>
					<l>„Jut eszedbe a tű?” felel olykor: „Válassz!”</l>
					<l>S lesujtja Piroskát e mosolygós válasz.</l>
					<l>Nem is ellenzik már, - Erzsébet, az épen</l>
					<l>Már többre becsűli a leányt szivében;</l>
					<l>Nincs akadály, - csak még Piroska ürüggyel</l>
					<l>Áltatja, halasztja, noha bajjal-üggyel.</l>
				</lg>
				<p>35</p>
				<lg>
					<l>Toldira ha gondolt - s hogy’ ne gondolt volna?</l>
					<l>Piroska, de nem szólt - s hogy’ szólana róla?</l>
					<l>Más sem merte nevét említni a háznál,</l>
					<l>Látva, hogy nem egyéb holtan-élő váznál.</l>
					<l>Nem tudja, hogy amit szerelemből vétett,</l>
					<l>Az fordult fejére, mint alacsony bűn-tett,</l>
					<l>Átkát hogy az egyház mennyire megtoldta. -</l>
					<l>Szegény Toldi Miklós, hol lehet azolta?</l>
				</lg>
				<p>36</p>
				<lg>
					<l>Bújdosott vadonban, Vértesen, Bakonyban;</l>
					<l>Nem nyomorú éltét tengeté azonban:</l>
					<l>Nem akart halálba gyáván menekülni,</l>
					<l>Se’ gonosztévőként bitóra kerűlni.</l>
					<l>Kínnal az életét kinyújtani vágyik,</l>
					<l>Szerelemért, bűnért vezekelni váltig,</l>
					<l>Vezekelni önként, szabad indúlattal:</l>
					<l>Nem a törvény előtt, lelki gyalázattal.</l>
				</lg>
				<p>37</p>
				<lg>
					<l>Hosszú napok, éjek gyötrelmeit hordván,</l>
					<l>Talála monostort, Bakony egyik ormán,</l>
					<l>Magas hegyen űlő régi barátfészket:</l>
					<l>Oda az atyákhoz, gondolá, benézhet.</l>
					<l>Ott az üldözéstől ótalom alatt van,</l>
					<l>Megbánhatja bünét, böjtben, alázatban -</l>
					<l>Gondolta, tevé is: bezörgete mindjárt,</l>
					<l>S kapu megnyiltával kérdezi a gárgyánt.</l>
				</lg>
				<p>38</p>
				<lg>
					<l>Elibe vezették a monostor-főnek;</l>
					<l>Toldi magát mondja nagy gonosztevőnek:</l>
					<l>Szánni-bánni előbb vétkeit ohajtja</l>
					<l>S beállni, ha Isten megkönyörűl rajta.</l>
					<l>„Jól van, fiam, jól van! Isten előtt érdem</l>
					<l>A megtérő szándék, (nevedet nem kérdem):</l>
					<l>S mivel egy hű szolgánk közelébb meghala,</l>
					<l>Ám légy te, helyette, a fráter Mikola.</l>
				</lg>
				<p>39</p>
				<lg>
					<l>„Hozzatok egy seprűt!...” „Látd e poros eszközt:</l>
					<l>Alábbvaló léssz most te az emberek közt:</l>
					<l>Fetrengeni sárban, fogsz te gyalázatban,</l>
					<l>Míg megtörik szived igaz alázatban.”</l>
					<l>Toldi fejet hajtván ezt mondja csak: „Értem.”</l>
					<l>Haja érintését elfogadá, térden;</l>
					<l>Azután lehányta vitézi ruháját</l>
					<l>S fölvette a szerzet durva szőrcsuháját.</l>
				</lg>
				<p>40</p>
				<lg>
					<l>Ott neki a tisztét mindjár’ kijelenték:</l>
					<l>Konyhára vizet, fát kell hordani mindég,</l>
					<l>Söpreni az udvart, kapálni a kertet,</l>
					<l>Segitni szakácsnak, ha parancsol: jer, tedd!</l>
					<l>Toldi aláveté magát türelemmel,</l>
					<l>Megyen is már vízért, földre sütött szemmel,</l>
					<l>Ragad „öreg kondért” kezeibe kettőt,</l>
					<l>S hegyre, fel a völgyből, hozza mikor megtölt.</l>
				</lg>
				<p>41</p>
				<lg>
					<l>Erején barátok ámélkodnak vala:</l>
					<l>„Derekabb legény ez, mint fráter Mikola!”</l>
					<l>Dícsérik, azonban egymásra nevetnek;</l>
					<l>Nem örült Miklós az ilyen dícséretnek;</l>
					<l>Hanem azért tűrte; hisz’ alázatosság</l>
					<l>Most beteg lelkének keserű orvosság;</l>
					<l>De mikor megsejté, ki volt e „Mikola”?</l>
					<l>(Hegyre a barátok vízhordó szamara):</l>
				</lg>
				<p>42</p>
				<lg>
					<l>Mint a tüzes mennykő, agyvelején átjárt</l>
					<l>Egy ösztön: hogy eléb leüti a gárgyánt,</l>
					<l>Azután a többit veri csúfúl agyon,</l>
					<l>Kő kövön az egész házból se maradjon...</l>
					<l>Megbírálta magát nagy-nehezen mégis:</l>
					<l>Ám, hadd „törje szivem” ez a kisebbség is!</l>
					<l>Kojtorga magában: de ha hallá, vére</l>
					<l>Azután is felforrt a „Mikola” névre.</l>
				</lg>
				<p>43</p>
				<lg>
					<l>Napot így munkában, éjet imádságban</l>
					<l>Tölte szegény Toldi, nagy alacsonyságban;</l>
					<l>Nem is volt neki már, csak a csontja-bőre,</l>
					<l>Mégsem akart enni, hogy kapjon erőre.</l>
					<l>Már terhet alig bír, de mindazonáltal</l>
					<l>Sok vizet a völgyből s fanyalábot hátal,</l>
					<l>Csorog arca csontján babszemnyi veríték:</l>
					<l>Igazán csuda, hogy már ki nem teríték.</l>
				</lg>
				<p>44</p>
				<lg>
					<l>Egy nap alámenvén, talála bitangul</l>
					<l>Lovat az erdőn, hogy útvesztve csatangol;</l>
					<l>Tele bojtorjánnal nagy gubancos szőre,</l>
					<l>Hátul csupa csípő, csupa fej előre;</l>
					<l>S Toldira oly szánó, szomorú szemekkel</l>
					<l>Néz, hogy ő se’ hagyá első tekintettel:</l>
					<l>Álmélkodva ütött maga két combjára,</l>
					<l>Hogy az ő lova ez, a hűséges pára.</l>
				</lg>
				<p>45</p>
				<lg>
					<l>„Pejkó, eszes állat! hol jársz? hova lettél?</l>
					<l>Gebekint gazdáddal vezekelni jöttél?</l>
					<l>Ki reád sem gondolt immár hetek olta;</l>
					<l>Mikor elcsapott, hogy hazamenj az ólba.</l>
					<l>Jer hát, velem a kínt, gyalázatot osszad,</l>
					<l>Hegyre föl a kondért s tüzelőfát hozzad;</l>
					<l>Lesz a barátok közt odafenn nevetség:</l>
					<l>De csak átkom szűnjön, azok hadd nevessék!”</l>
				</lg>
				<p>46</p>
				<lg>
					<l>Lett is röhögés, nagy, a Toldi gebéjén,</l>
					<l>Mulattak a fráter furcsa szerencséjén;</l>
					<l>„Majd érte jön, aki hagyta bitangjába,</l>
					<l>Addig hordjon nekünk vizet a konyhába.”</l>
					<l>Hordta is a jámbor; noha nem dús réten,</l>
					<l>Csak az udvar lábján tengődve, szeméten,</l>
					<l>(Nem kellett neki más); míg egyszer a háztul</l>
					<l>Eltünt, nyoma veszett, odalőn - gazdástul.</l>
				</lg>
				<p>47</p>
				<lg>
					<l>Ugyanis egy reggel, mise-mondás tájban,</l>
					<l>Papi személy állt meg, kint a kapu-aljban,</l>
					<l>Hivatta a gárgyánt s a többi barátot,</l>
					<l>S kapura szegezvén, olvasa ily átkot:</l>
					<l>Mi Csanád, a prímás, esztergomi érsek,</l>
					<l>Hirdetünk nagy átkot mind a magyar népnek</l>
					<l>(Ránk ruházván Krisztus földi helytartója)</l>
					<l>Toldi Miklós, gyilkos-, sír-fosztogatóra.</l>
				</lg>
				<p>48</p>
				<lg>
					<l>„Átkozott, ahol jár, átkozott, ahol kel;</l>
					<l>Átkozott, ki szolgál neki szentségekkel,</l>
					<l>Átkozott, ki rejti, vagy odább bújtatja;</l>
					<l>Élve is, halva is legyen átok rajta!”</l>
					<l>Elsápad a gárgyán és mind a barátok:</l>
					<l>Hátha biz’ őket is terheli az átok,</l>
					<l>Amér’ helyet adtak ama vezeklőnek</l>
					<l>Ki mondotta magát „nagy gonosztevőnek?”</l>
				</lg>
				<p>49</p>
				<lg>
					<l>„Hol van izé?... hol van a fráter Mikola?”</l>
					<l>De sehol már nem volt, se maga, se lova.</l>
					<l>Még ekkor ijedtek nagyot a barátok,</l>
					<l>Nem azért, hogy bennök kárt tenne az átok,</l>
					<l>Hanem amért csúful bántanak a hőssel:</l>
					<l>„Ha visszajön - úgymond - agyonüt, felperzsel!”</l>
					<l>S mint aki aludva nagy veszélyben forgott,</l>
					<l>Szörnyítik az elmult s a lehető dolgot. -</l>
				</lg>
				<p>50</p>
				<lg>
					<l>Ezalatt Anikó és fiatal Bence</l>
					<l>Mentek, - közel is volt már vízi Velence,</l>
					<l>Merre búcsujáró özönle temérdek,</l>
					<l>Sok csapatot immár elhagytak, elértek.</l>
					<l>Amint haladának szép ligetes rónán,</l>
					<l>Mond Anikó: „nosza Bence, édes szolgám,</l>
					<l>Nagyon éget a nap; szálljunk le, deleljünk;</l>
					<l>Van patak itt, árnyék s jó legelő helyünk.”</l>
				</lg>
				<p>51</p>
				<lg>
					<l>Bence lovaikat pányvára ereszté,</l>
					<l>S vallatni a nyergén az iszákot kezdé;</l>
					<l>Amiök volt, abból, mint útasok, ettek;</l>
					<l>Mond Anikó ismét, hogy megelégedtek:</l>
					<l>„Oly álmos vagyok én, Bence fiam, hogy még...</l>
					<l>Te ne alugy’ - állj őrt, hahogy elszunyadnék.”</l>
					<l>El is szenderedett a szép puha fűben,</l>
					<l>S Bence a láncsával őrt áll vala hűven.</l>
				</lg>
				<p>52</p>
				<lg>
					<l>Amint ide-oda vigyáz, halgatódzik:</l>
					<l>Hallja egy bokron túl említeni Toldit;</l>
					<l>Oda figyel jobban, közelébb is megyen,</l>
					<l>Hogy észre ne vegyék, lassan, lábujjhegyen.</l>
					<l>Két potom emberke, zarándokruhában,</l>
					<l>Jött a poros úton s vala nagy vitában;</l>
					<l>Bence is leshelyből fülel minden szóra;</l>
					<l>Társának az egyik már azelőtt szóla:</l>
				</lg>
				<p>53</p>
				<lg>
					<l>„Hallod-e, Kuncz, íme, vagyunk bátorságban,</l>
					<l>Biztos olasz földön, nem Magyarországban:</l>
					<l>Osztozzunk; akarom tudni, mi a részem.”</l>
					<l>Felel az: „Mondtam már: osztozunk a pénzen;</l>
					<l>Ne bomolj! egy ugrás elérni Velencét</l>
					<l>Ottan az ötvösnél próbálni szerencsét...”</l>
					<l>De nekem mindjárt kell, ami az enyém, Kuncz:</l>
					<l>Fele!... szegődött bér - tudod-e? - osztott konc!”</l>
				</lg>
				<p>54</p>
				<lg>
					<l>„Fele neked, fészkes... hiszen én raboltam,</l>
					<l>Te csak őrt álltál, míg én a sírban voltam!”</l>
					<l>„Hát nem te futál meg, hogy ahol jő Toldi?</l>
					<l>(Bár segítne, mondok, a követ eltolni;)</l>
					<l>De te most is futnál, ha én nem biztatlak.</l>
					<l>Ide hát a felét! különben feladlak,</l>
					<l>Hogy te raboltad ki Rozgonyi sírboltját,</l>
					<l>Fel én, ne legyek Hincz!... a keserves voltját!”</l>
				</lg>
				<p>55</p>
				<lg>
					<l>Ekkor olyat húzott amaz a szent bottal</l>
					<l>Fejére, hogy elnyúlt, ködös állapottal,</l>
					<l>S ott akará hagyni, de láncsa-szegezve</l>
					<l>Odaugrik tüstént, elibe áll Bence:</l>
					<l>„Meghalsz!” riadott rá, „ha csak egyet mozdulsz!</l>
					<l>Hol az a rablott kincs? vagy igyót elpusztulsz!”</l>
					<l>Tagadta először, de ocsúdás közben</l>
					<l>Hincz morog: „ott van, ott! derekán egy övben!”</l>
				</lg>
				<p>56</p>
				<lg>
					<l>Megtalálá Bence az övét a bőrén,</l>
					<l>Azután hajtotta lovaikhoz pőrén,</l>
					<l>Kezeit szorosan hátraköté fékkel</l>
					<l>S a pányva-cövekhez csavarintá véggel.</l>
					<l>Társával is úgy bánt. Anikó a zajra</l>
					<l>Fölserkene, s kérdi, mi dolog ez, hallja?</l>
					<l>Bence előadta az eset mivoltát,</l>
					<l>Hogy ezek ám, akik a sírt kirabolták.</l>
				</lg>
				<p>57</p>
				<lg>
					<l>Megörült Anikó, s az övet kibontá:</l>
					<l>„Mennyi rubint, gyémánt! soha ennyit!...” mondá,</l>
					<l>„De nem a kincs!... bátyám jó híre megépül;</l>
					<l>Mitevők legyünk most!” kérdezi Bencétül.</l>
					<l>Bence felel: „már hogy mitevők legyünk most?</l>
					<l>Két szép fára legitt vonom a két cinkost,</l>
					<l>A kincs az enyém lesz... no, vagy a kettőnké;</l>
					<l>Hisz’ varju se károg ezek után többé.”</l>
				</lg>
				<p>58</p>
				<lg>
					<l>„Nem úgy, Bence, nem úgy! Hát, fiam, a gazdád?...</l>
					<l>Azt te gyalázatban, átok alatt hagynád?</l>
					<l>Szükséges, hogy elébb bíró előtt valljon</l>
					<l>Ez a két gazember, meg azután haljon.</l>
					<l>S minthogy legközelebb útunkba’ Velence</l>
					<l>(Van igazság ott is,) oda visszük, Bence,</l>
					<l>Hátrakötött kézzel lovak előtt hajtva.”</l>
					<l>„Ist’ az atyám! úgy van.” szólt Bence, sohajtva.</l>
				</lg>
				<p>59</p>
				<lg>
					<l>Így be Velencébe sarkalva kisérték:</l>
					<l>„Ki itt az igazság fő embere?” kérdék,</l>
					<l>Megmutaták tüstént, hol lakik a dózse,</l>
					<l>Nem szájtáti legény volt ám Anikó se:</l>
					<l>Elmondta: Lajoshoz megyen a táborba,</l>
					<l>S hogy fogta el e két gazot egy bokorba’,</l>
					<l>Kik Magyarországon a sírt kirabolták,</l>
					<l>S a király legelső vitézére tolták.</l>
				</lg>
				<p>60</p>
				<lg>
					<l>Vereté a dózse vasra legott őket,</l>
					<l>Vallatta keményen a gonosztevőket,</l>
					<l>Nem mernek tagadást tenni a dologban,</l>
					<l>Mihaszna tagadnák? az öv úgyis ott van.</l>
					<l>Megíratta mindjárt súlyos rablevelök’,</l>
					<l>Akarván Lajosnak kedveskedni velök,</l>
					<l>Nehogy visszajövet neki haddal ártson,</l>
					<l>Tart tőle bizony, mert sok van a rováson.</l>
				</lg>
				<p>61</p>
				<lg>
					<l>Fegyver alatt rögtön, szoros őrizettel</l>
					<l>El is indítá, egy udvari követtel;</l>
					<l>Anikó és Bence velök ered útnak,</l>
					<l>Így Nápolyba egész bátorsággal jutnak.</l>
					<l>Ezalatt Lajos már Kontot utólérte,</l>
					<l>Maga derékhaddal mind nyomba kisérte</l>
					<l>Nagy félelem és hír fut előtte Kontnak:</l>
					<l>Már útban, előre, sokan meghódoltak.</l>
				</lg>
				<p>62</p>
				<lg>
					<l>Mikor aztán bent, a nápolyi határban</l>
					<l>Volt az elő-dandár, hol Akvila-vár van,</l>
					<l>Kiterűlt a zászló nagy fekete szárnya,</l>
					<l>Endre halott képe vagyon írva rája.</l>
					<l>S benyomult a dandár hadi gyors léptekkel,</l>
					<l>Buzdítja haragját amaz új énekkel</l>
					<l>(Hozzá dobog a láb, csörög a fegyverzet),</l>
					<l>Melyet egy hegedős ilyeténkép szerzett:</l>
				</lg>
				<p>63</p>
				<lg>
					<l>„Mit kötögetsz? mit fonsz selyem-arany szállal</l>
					<l>Én szép feleségem, Johanna királyné?”</l>
					<l>„Neked, uram, látod, hímezék palástot</l>
					<l>Koronázó napra: zsinórt verek arra.”</l>
					<l>Mosolyog az asszony, de csak szeme, szája. -</l>
					<l>„Endre fiam, félek: gonosz itt a lélek.”</l>
					<l>Gyanús szeretet az, sohase’ visz jóra:</l>
					<l>Nápolyba, vitézek! boszúra, boszúra!</l>
				</lg>
				<p>64</p>
				<lg>
					<l>„Fiam édes, Endrém! nincs e dolog rendén:</l>
					<l>Jer vissza hazádba, szép Magyarországba.”</l>
					<l>„Nem, anyám: meghalnék, szívem kiszakadna;</l>
					<l>Szeret is Johanna mint a maga lelkét:</l>
					<l>Hímezte palástom selyem-arany szállal,</l>
					<l>Rá mentekötőt is gyenge tíz ujjával.”</l>
					<l>Hímes szeretet az, sohase’ visz jóra:</l>
					<l>Nápolyba, magyarok! boszúra, boszúra!</l>
				</lg>
				<p>65</p>
				<lg>
					<l>Búcsút veve anyja, Erzsébet királyné:</l>
					<l>„Ime, az ujjodra köves arany gyűrű;</l>
					<l>Felvonom azt mindjár’: s méreg, acél nem jár</l>
					<l>Ősz remete adta, pápa megáldotta.” -</l>
					<l>- „Lakol is hát nékem, asszony-feleségem,</l>
					<l>Mind, ki az udvarnál gonosz ellenségem!”</l>
					<l>Bolond bátorság az, sohase’ visz jóra:</l>
					<l>Nápolyba, vitézek, boszúra; boszúra!</l>
				</lg>
				<p>66</p>
				<lg>
					<l>Kulcsos Averszához, daliás nagy garral,</l>
					<l>Az egész udvarral, megy Endre vadászni.</l>
					<l>Fogadá ott sokszor éjjeli szállásra,</l>
					<l>Lakoma-, hálásra, egy régi kolostor.</l>
					<l>„Édes uram, most is ott legyen a háló.”</l>
					<l>Veti azt Endrének a sok lesben álló.</l>
					<l>Rettenetes éj ez, sose’ virrad jóra:</l>
					<l>Nápolyba, magyarok! boszúra, boszúra!</l>
				</lg>
				<p>67</p>
				<lg>
					<l>Meghitt kamarása szólítja ki Endrét</l>
					<l>Éjjeli órában, felesége mellől;</l>
					<l>Nosza csak rátámad kivűl a zsivány had,</l>
					<l>Megfojtani kézzel, máskép sose’ vész el.</l>
					<l>Lehányja magáról gyilkosait karja,</l>
					<l>S hogy nyitni akarja, nem nyílik az alvó.</l>
					<l>Árúló szeretet sohase’ visz jóra:</l>
					<l>Nápolyba, vitézek! boszúra, boszúra!</l>
				</lg>
				<p>68</p>
				<lg>
					<l>Másnap egész udvar régi kolostorbul</l>
					<l>Vígan haza fordul palotás Nápolyba;</l>
					<l>Szép Endre királyfit holtan, temetetlen</l>
					<l>Leli majd a kertben aki elébb rányit:</l>
					<l>Szorítva nyakára egy drága zsinór van</l>
					<l>Zöld selyem fonálból, fényes arany szálból.</l>
					<l>Gyilkos szeretet volt, búra vive, búra:</l>
					<l>Nápolyba, magyarok! vérbeli boszúra! -</l>
				</lg>
				<p>69</p>
				<lg>
					<l>Most Akvila várnak kapitánya, Lalli,</l>
					<l>Látva, mi had készül seregét felfalni,</l>
					<l>Fehér lobogóját kitüzé a bástyán,</l>
					<l>Lajos hűségére maga átbocsátván.</l>
					<l>De közelget Károly, az olasz Durazzó,</l>
					<l>Ki Lajost felhívta (mint odafenn van szó)</l>
					<l>Hogy Johanna s férje Lajos ellen jönne,</l>
					<l>Endre halálának boszúlója lenne.</l>
				</lg>
				<p>70</p>
				<lg>
					<l>Közelít nagy haddal (különös jelenség)!</l>
					<l>Nem mint igaz barát, de ravasz ellenség,</l>
					<l>Ki a zavarosban szeretne halászni:</l>
					<l>Valahogy Nápolynak trónusára mászni.</l>
					<l>Köpönyegét most is ez a szél forgatja:</l>
					<l>Csak színre Johannát s férjét támogatja,</l>
					<l>Kiktől - majd kiderül, milyen feleséget,</l>
					<l>S nyerte Kalábria főfő hercegséget.</l>
				</lg>
				<p>71</p>
				<lg>
					<l>Ellene indítá Lajos ennek Kontot.</l>
					<l>Csata előtt Miklós atya misét mondott</l>
					<l>A nyitrai püspök, s felugorván lóra,</l>
					<l>Vezeti társával népét riadóra.</l>
					<l>De harc is alig volt - nagy-hirtelenébe’</l>
					<l>Megszalad a Károly szedett-vedett népe,</l>
					<l>Mint ha cseresznyefán seregély-had csődül,</l>
					<l>De megint szétrebben puszta kereplőtül.</l>
				</lg>
				<p>72</p>
				<lg>
					<l>Azután Szulmónát ostromlani mentek</l>
					<l>Miklós atya Konttal, s a vitézlő rendek.</l>
					<l>Károly pedig népét nem gyűjti magához,</l>
					<l>Futni hagyá széllyel, kit-kit az anyjához;</l>
					<l>Maga is a megvert, fogyaték sereggel</l>
					<l>Oldalt, a hegyekbe, visszavonult reggel,</l>
					<l>S minthogy Lajos ellen, látja, kicsit bíra:</l>
					<l>Mást gondol, s nekie ily levelet íra:</l>
				</lg>
				<p>73</p>
				<lg>
					<l>„Felséges uram és vérszerinti bátyám!</l>
					<l>Jönni elébed nem ilyeténkép vágyám;</l>
					<l>Híved vagyok - Isten az igazlátója!</l>
					<l>De Johannának is még alattvalója:</l>
					<l>Nem tehetém, színből hogy harcra ne keljek,</l>
					<l>Parancsolatuknak hogy visszafeleljek;</l>
					<l>De mihelyt az első összecsapást tettem,</l>
					<l>Hadaim’ mind széllyel, haza eresztettem.</l>
				</lg>
				<p>74</p>
				<lg>
					<l>„Fogadásom módján hát ne csudálkozzál,</l>
					<l>Sőt bennem ezentúl szorosabban bízzál:</l>
					<l>Mert, bármit mutatok, színlelve, Királyom!</l>
					<l>Elleneid közt is javadat munkálom.</l>
					<l>Eddig is, önként már, tudod, amit tettem:</l>
					<l>Öcséd gyilkosait üldözőbe vettem,</l>
					<l>Iszonyú kínok közt leve mindnek vége, -</l>
					<l>Johannát fölmenté pápa őszentsége.”</l>
				</lg>
				<p>75</p>
				<lg>
					<l>Így írt a Durazzó. Lajos olvasá azt,</l>
					<l>Kinn várja követ, de nem adott rá választ,</l>
					<l>Csak űlt nagy-komoran puha zsöllye-székén,</l>
					<l>S öklivel a semmit fenyegette, végén.</l>
					<l>Azután még egyszer-kétszer elolvasta,</l>
					<l>Szemeit egy könnycsepp ragyogóvá mosta;</l>
					<l>Azután felugrott s a senkivel szembe</l>
					<l>Dühösen fordult: „Várj! kerűlj a kezembe!...”</l>
				</lg>
				<p>76</p>
				<lg>
					<l>Tudom, mire gondolt Lajos, ekkép szólván:</l>
					<l>Mert az olasz főbbek, részire pártolván,</l>
					<l>Mind a Forli urak és a Malateszták,</l>
					<l>Károly dolgainak furcsa hirét hozták.</l>
					<l>Mihelyest Johanna (cinkos a cinkoshoz),</l>
					<l>Férjhez ugrék, terhben, Taránti Lajoshoz,</l>
					<l>Akiért előbbi férjét megölette:</l>
					<l>Károly is a másik testvért elszöktette.</l>
				</lg>
				<p>77</p>
				<lg>
					<l>Ki vala e testvér? öccse Johannának,</l>
					<l>Jövendőbelije a magyar királynak,</l>
					<l>Mária, mint Róbert ősz király meghagyta</l>
					<l>Végrendeletében, kettejök nagyatyja.</l>
					<l>Károly elcsábítá, hogy ezen a jusson</l>
					<l>Nápolynak idővel birtokába jusson,</l>
					<l>Meg is esküdt véle, balgatagul hivén,</l>
					<l>Hogy kicsi seb már ez nagy Lajosunk szívén.</l>
				</lg>
				<p>78</p>
				<lg>
					<l>Ugyanis hallotta (s volt valami ebben):</l>
					<l>Hogy Lajos, alkudván országos ügyekben,</l>
					<l>Károly cseh királynak leányát, a gyermek</l>
					<l>Margitot, eljegyzé, s vége lőn a pernek.</l>
					<l>De Lajos nem ért rá jegyváltani menni,</l>
					<l>Elhal a lyány, nem lessz a dologból semmi:</l>
					<l>Mária ellenben nagy szívbeli gondja,</l>
					<l>Lelke az ő képét, csak az övét hordja.</l>
				</lg>
				<p>79</p>
				<lg>
					<l>Mint róka, az által esik kelepcébe,</l>
					<l>Hogy nagyon is bízik a maga eszébe</l>
					<l>S ravaszul sokat mer: Károly is úgy jára,</l>
					<l>Hívta Lajost, hogy majd felteszi trónjára;</l>
					<l>De Johanna s férje, hallva, mi veszély jön,</l>
					<l>Károllyal, azon volt, ki hogyan béküljön:</l>
					<l>Neki adák hát a rablott feleséget</l>
					<l>S mellé hozományul a nagy hercegséget.</l>
				</lg>
				<p>80</p>
				<lg>
					<l>Teszi magát Károly ide-oda hűnek:</l>
					<l>Kezdé nyomozását ama gyilkos bűnnek,</l>
					<l>S leleményes kínnal öleti sorjába’</l>
					<l>Mind’, ki a gaztettnek keze volt, vagy lába:</l>
					<l>Lajos iránt így hű: mert „ki bűnös haljon!”</l>
					<l>Johanna iránt is: „hogy senki se valljon</l>
					<l>Rá és társaira”; kik közt maga fő-fő</l>
					<l>Károly vala épen, mint Endre-gyülőlő.</l>
				</lg>
				<p>81</p>
				<lg>
					<l>Ez volt a nagy hűség, a Lajos iránti. -</l>
					<l>Johanna pedig, és férje, a Taránti,</l>
					<l>Hallva, mikép vált a Károly hada köddé:</l>
					<l>Megijedtek, hogy már nincs menedék többé.</l>
					<l>Mindjárt is az asszony szép levelet íra,</l>
					<l>Hízelgve könyörgőt, s könnyet bele síra,</l>
					<l>Endréhe’ szerelmét hazudozva, bókkal;</l>
					<l>Mire Lajos aztán válaszol e szókkal:</l>
				</lg>
				<p>82</p>
				<lg>
					<l>„Szemtelen életed, bitor országlásod,</l>
					<l>Elmulasztott boszúd, férjhez szaladásod,</l>
					<l>S ahogy első férjed megölése vádját</l>
					<l>Tisztázni akartad: mindez tanuság rád,</l>
					<l>Mind ellened vall, mint férj-gyilkosa ellen.</l>
					<l>Hanem él az erős boszuálló Isten,</l>
					<l>Tudd meg!... s hogy ezúttal én leszek a karja.</l>
					<l>Megbüntetni téged, ahogy Ő akarja.”</l>
				</lg>
				<p>83</p>
				<lg>
					<l>Nem teszi ablakba Johanna ez írást,</l>
					<l>Látja, hiában kezd újra hazug sírást:</l>
					<l>Férjével azon lett, hogy ahol csak vár van,</l>
					<l>Mind sereget gyűjtsön, bent és a határban. -</l>
					<l>Hanem egy kevéssé fogjunk ki, pihenjünk,</l>
					<l>Vissza, csekélyebb nép dolgaira menjünk:</l>
					<l>Ott folytassuk, ahol, elhagyva Velencét,</l>
					<l>Útjára eresztők Anikót meg Bencét.</l>
				</lg>
				<p>84</p>
				<lg>
					<l>Dózse követjével, kit nyomba’ kisértek,</l>
					<l>Biztosan Akvila városába értek,</l>
					<l>Hol az, - emberit a lovag-hajadonnal</l>
					<l>Künn hagyva, - Lajoshoz kéredzik azonnal.</l>
					<l>Mondja, hogy a dózse tiszteletét küldte,</l>
					<l>S kérdi: jövet mért hogy Lajos elkerűlte?</l>
					<l>Hazamenet várja, szívesen is látja</l>
					<l>Tisztelni magánál régi erős vágya.</l>
				</lg>
				<p>85</p>
				<lg>
					<l>Azután átnyujtá a levelet, melyben</l>
					<l>Hincz, Kuncz dolgairól foly a szó a perben;</l>
					<l>Lajosnak ugyan nőtt a szeme-nyílása!...</l>
					<l>Beparancsolá a rabokat, hogy lássa.</l>
					<l>Reszketve kivallák, hogy a sirt meglopták,</l>
					<l>Aztán esküvel is, jó Toldira fogták;</l>
					<l>Mire ítéletét a király kimondta,</l>
					<l>Őket meg a hóhér ösztörűre vonta.</l>
				</lg>
				<p>86</p>
				<lg>
					<l>Ekkor Anikó is félve odajárul,</l>
					<l>Tesz rövid említést árva nagyanyjárul,</l>
					<l>Ki az ő atyját és Toldi Miklóst szűlte,</l>
					<l>És most kegyelemért esedezni küldte.</l>
					<l>„Ki vagy te, öcsém, hát? lovag-e, vagy gyermek?”</l>
					<l>„Fia vagyok, - mondá - fia Toldi Györgynek.</l>
					<l>Az én nevem is György, és Toldi a vérem:</l>
					<l>Hagyjon itt Felséged hadakozni, kérem!”</l>
				</lg>
				<p>87</p>
				<lg>
					<l>Monda Lajos: „Gyenge vagy, öcsém, így szemre:</l>
					<l>De, ha kedved tartja, nincsen ellenemre;</l>
					<l>Hanem, ami bátyád ügyebaját nézi,</l>
					<l>Ne is áhitozzék soha kegyelemre;</l>
					<l>Kiderült ugyan már, s áll, hogy nem ő volt a’</l>
					<l>Ki a Rozgonyiék sirját megrabolta,</l>
					<l>De orozva ölt, s még nagyobbat is vétett:</l>
					<l>Nincs, ami lemossa e lovagi vétket.”</l>
				</lg>
				<p>88</p>
				<lg>
					<l>Anikó nem érté Toldi eme bűnét;</l>
					<l>Szomorún hagyá el nagy királya színét,</l>
					<l>De nem akart hazamenni a táborbul,</l>
					<l>Remélve, hogy bátyja ügye jobbra fordul.</l>
					<l>Miklósra magára sem keveset számol:</l>
					<l>Lehetetlen úgymond, bátyja legyen bárhol,</l>
					<l>S ne fogja le börtön vagy testi betegség:</l>
					<l>Ily nagy háboru hogy nélküle megessék.</l>
				</lg>
				<p>89</p>
				<lg>
					<l>Hej! pedig annak most (Anikó nem tudja)</l>
					<l>Nem is arra véggel a szekere rúdja;</l>
					<l>Hallott ő az olasz háborúról, hallott,</l>
					<l>S gyalázata jobban szívébe nyilallott:</l>
					<l>„Nem vagyok én méltó kardra, hogy viseljem,</l>
					<l>Nincs, lány-megölőnek, lovagok közt helyem.</l>
					<l>Hordozva szivemben Piroska nagy átkát,</l>
					<l>Kinek eltemettem fényes ifjuságát.”</l>
				</lg>
				<p>90</p>
				<lg>
					<l>Bakony erdejéből, rossz lován, a rajta</l>
					<l>Maradott kámzsában, éjszak felé tarta,</l>
					<l>Hegyen és völgyön, - fel Trencsénnek, a Vágnak,</l>
					<l>Utban (ahol már járt) Morva-, Csehországnak.</l>
					<l>Gondolá, a törvény ott nem lesi nyomban,</l>
					<l>Kedvire búsulhat valamely klastromban,</l>
					<l>Se a magyar törvény, se az érsek átka</l>
					<l>Nem hat el odáig, messze Csehországba.</l>
				</lg>
				<p>91</p>
				<lg>
					<l>Vág vize mentében nagy csapat emberre</l>
					<l>Talált, kik üvöltve és magokat verve,</l>
					<l>Viszik - mint madarak költözve ha szállnak, -</l>
					<l>Fekete hírét a fekete halálnak.</l>
					<l>Hirdetik a gyónást, töredelmet, böjtöt,</l>
					<l>Mert a világ vége, büneinkért, eljött,</l>
					<l>Verik önmagokat rengeteg ostorral:</l>
					<l>Toldi közéjök állt, s megyen a táborral.</l>
				</lg>
				<p>92</p>
				<lg>
					<l>Megmezteleníté széles erős vállát,</l>
					<l>(Fürtös barna haját, fekete szakállát</l>
					<l>Még a barátok közt lenyiratta bőrig)</l>
					<l>S ostorozá testét a húsig, a vérig;</l>
					<l>De nem a világnak várt végire gondolt</l>
					<l>(Nem bánja, ha mindjárt rászakad az égbolt):</l>
					<l>A maga bűnéért, a maga dolgáért,</l>
					<l>Vezekel szerelme átkozott voltáért.</l>
				</lg>
				<p>93</p>
				<lg>
					<l>Délrül ez a népség indult valahonnan,</l>
					<l>S mint hógulya, meggyült iminnen-amonnan,</l>
					<l>Ki paraszt, ki műves, kinek odva szerzet,</l>
					<l>Mindenféle kor, nem, állapot és nemzet.</l>
					<l>Faluról-falura, városrul-városra,</l>
					<l>Éjszakra haladnak, Jablunka szorosra,</l>
					<l>S kinozzák magukat, hogy borzad a lélek; -</l>
					<l>Vitéz Toldi Miklós ott vezekel, vélek!</l>
				</lg>
				<p>Kilencedik ének</p>
				<p>,Rettenetes haddal ezentől induljunk.’</p>
				<p>Ilosvai</p>
				<p>1</p>
				<lg>
					<l>Célja felé immár közelít az ének,</l>
					<l>Indult völgynek-alá esése vizének,</l>
					<l>Mint folyamé, amely tenger fele futván</l>
					<l>Halmot, hegyet elhágy s kikerűl az útján.</l>
					<l>Előttem is állnak nagy hegyek és halmok:</l>
					<l>Száz ütközet és harc, fényes diadalmok,</l>
					<l>Együtt is, külön is, a magyar seregben;</l>
					<l>Hogy’ férne meg az mind e rövid énekben?</l>
				</lg>
				<p>2</p>
				<lg>
					<l>Mint akadályát a folyam is sietve</l>
					<l>Érinti csupán, és nem időz mellette:</l>
					<l>Tegyen úgy - ha útban nagy meredek dombok -</l>
					<l>Dalom is, kit „Toldi szerelméről” mondok</l>
					<l>Fogja kötőfékjét röviden a szónak,</l>
					<l>A vitézek dolgát emlitse futólag;</l>
					<l>Hisz’ külön énekre méltó valamennyi -</l>
					<l>Hanem én tovább is akarok még menni.</l>
				</lg>
				<p>3</p>
				<lg>
					<l>Míg Lajos ekképen Akvilában múlat</l>
					<l>S vár vala olyan hírt, hogy elébb nyomulhat:</l>
					<l>Kont, az előhaddal s a vitéz püspökkel,</l>
					<l>Szulmóna falait töri minden reggel.</l>
					<l>Mert nem adá azt fel annak kapitánya;</l>
					<l>Pedig a seregnek épen útját állja</l>
					<l>Két hegyi nagy lánc közt beszorítva völgybe,</l>
					<l>Nincs jobbra, se balra, hadi-járó tőle.</l>
				</lg>
				<p>4</p>
				<lg>
					<l>Szándéka először az vala itt Kontnak:</l>
					<l>Idejét nem várja sok henye ostromnak,</l>
					<l>Gyepre az őrséget harcolni kicsalja,</l>
					<l>Szaladók nyomán a várost megnyargalja.</l>
					<l>De hiába! merni kellene azt, merni:</l>
					<l>Nem csap ki az őrség, hasztalan ingerli</l>
					<l>Gúnnyal, kihivással a büszke magyarság;</l>
					<l>Ami, vitézektől - gondolja - cudarság.</l>
				</lg>
				<p>5</p>
				<lg>
					<l>De bezzeg a falról, kőpaizsok mellől,</l>
					<l>Nyillal a magyarból, kit szemre vesz, ellő,</l>
					<l>Követ is a hágcsós katonákra görget:</l>
					<l>Égszakadás lesz ez, ki arra közelget.</l>
					<l>Távol az íjászok, fennállva karéjba’,</l>
					<l>Falról, ha ki ott áll, veszik ugyan célba</l>
					<l>S lelövik mint fecskét, - bizonyosra lőnek:</l>
					<l>Hanem kicsit árt ez, alig egy-kettőnek.</l>
				</lg>
				<p>6</p>
				<lg>
					<l>Látva ezért s tudva Kont; hogy sikertelen</l>
					<l>Nyil, kopja, vitéz kard erős falak ellen:</l>
					<l>Külde Lajoshoz, hogy jöjjenek a jászok,</l>
					<l>S egyéb várbakosok és számszerijászok.</l>
					<l>Hogy ezek megjöttek, leve is fordulás,</l>
					<l>Oldalt a hegyekben fenyüfa-pusztulás,</l>
					<l>Ácsoltak különös nagy bakoló gépet,</l>
					<l>Számszerijat dárda- s kőhajitás végett.</l>
				</lg>
				<p>7</p>
				<lg>
					<l>Töves vége felől öreg fenyüszálnak</l>
					<l>Hamar a kovácsok vasfejet formálnak,</l>
					<l>Mint a kecskebaké, - aztán hevederrel</l>
					<l>Karikázzák a fát, sok mázsa teherrel;</l>
					<l>Ötven erős váll ezt viszi majd - vagy többen,</l>
					<l>Fejjel a várfalnak, hogy külseje döbben,</l>
					<l>Belseje megrendűl átalig, fenékig;</l>
					<l>Hanem a készűlést mondom elébb végig.</l>
				</lg>
				<p>8</p>
				<lg>
					<l>Számszerijat, minden nemüt és formájut</l>
					<l>Ácsolnak; ezek közt vésnek erős vályut,</l>
					<l>Melybe fenyősudár hajlik daru módra,</l>
					<l>S nagy követ ellódít, zajjal kirugódva.</l>
					<l>Van más is: akasztó lába nehéz baknak,</l>
					<l>Milyennel az ácsok hídcölöpöt raknak:</l>
					<l>Húzza csigán sok kéz, s mikor lezuhantja.</l>
					<l>Gerendára esik, mely a követ hajtja.</l>
				</lg>
				<p>9</p>
				<lg>
					<l>Ugyanis, favánkos tetején keresztbe</l>
					<l>Hosszu gerenda van oly módon eresztve,</l>
					<l>Hogy rövidebb vége alámegy a kőnek</l>
					<l>S a hosszabbra nehéz teher üt, úgy lőnek.</l>
					<l>Van egyéb szerszám is, íjj módra csinálva:</l>
					<l>Húrja feszes kötél, íve rugós szálfa,</l>
					<l>Kereken húzzák fel, s ha megindul pecke,</l>
					<l>A követ, a dárdát löki nagy-fel, messze.</l>
				</lg>
				<p>10</p>
				<lg>
					<l>Mindjárt is a bakkal tesznek vala próbát;</l>
					<l>De elébb a falhoz kellene futó-gát,</l>
					<l>Mert védi körösleg vizzel teli árok:</l>
					<l>Míg betemetnék, nyil s kő omlana rájok.</l>
					<l>Kont esze deszkából nagy szín-folyosókat</l>
					<l>Gondol ki, a sánchoz kereken tolókat,</l>
					<l>Melyek alatt a nép hord követ és rőzsét.</l>
					<l>Úgy végezi bajjal a sánc betömését.</l>
				</lg>
				<p>11</p>
				<lg>
					<l>Ámde, miként jég hull sűrű darabokban,</l>
					<l>Veri kő a színt, hogy rettenetest koppan</l>
					<l>S beszakad helyenként; de legott befoldják,</l>
					<l>Jól értik az ácsok ennek is a módját.</l>
					<l>Földet is a gátra visznek kosarakkal,</l>
					<l>Tetején símára döngetik agyaggal,</l>
					<l>Ugy szögezik a nagy vasbakot a falnak.</l>
					<l>Száz ember erővel adva lökést annak.</l>
				</lg>
				<p>12</p>
				<lg>
					<l>Kont látja, hogy ez még így is sükertelen</l>
					<l>Ember-erő mit tesz kemény falak ellen?</l>
					<l>Tornyot erős fából magasra csináltat;</l>
					<l>Melyből kicsi résen a bak ki-bejárhat;</l>
					<l>Függeszteti láncra derekát a baknak,</l>
					<l>Így hajtva, nagyobbat lódul a falaknak;</l>
					<l>Fönn lecsapó hídat is hagytak a tornyon,</l>
					<l>Melyről, ha ki merné, a falra ugorjon.</l>
				</lg>
				<p>13</p>
				<lg>
					<l>Összedugott kézzel nem nézi azonban</l>
					<l>A várbeli őrség, de az is talpon van,</l>
					<l>Szór követ és égő koszorút, kanócot</l>
					<l>Bak elé nagy zsákban gyapjut ereszt, kócot,</l>
					<l>Nagy sor a vívóknak küzdeni ez ellen,</l>
					<l>Oltani a lángot egyszerre sok hellyen,</l>
					<l>Az elégett eszközt újítani mással,</l>
					<l>Söpreni a párkányt sűrű nyilazással.</l>
				</lg>
				<p>14</p>
				<lg>
					<l>Hull oda rettentő zápora a nyilnak,</l>
					<l>Dolgoznak erősen a nagy számszerijjak,</l>
					<l>Követ is, dárdát is hajigálnak egyre:</l>
					<l>Ember legyen ott, ki áll ma körömhegyre!</l>
					<l>Be is a városba sok kődarab elhat,</l>
					<l>Réműlet az utcán, leve nagy hadd-el-hadd;</l>
					<l>Hát mikor a szurkos, tüzes üszkök mennek!</l>
					<l>Istennyila-zápor méltó neve ennek.</l>
				</lg>
				<p>15</p>
				<lg>
					<l>Füstöt is a várban itt vagy amott látni,</l>
					<l>Kezd bokra sziporkát és lángot okádni,</l>
					<l>Hanem oltják gyorsan; dolga van a kéznek,</l>
					<l>Mert a falakra is kell jutni vitéznek.</l>
					<l>Még így sem ez egy nap, se’ kettő, se’ három</l>
					<l>Lessz az, hogy erőt vesz Kont ezen a váron;</l>
					<l>De töri minden nap, mert tudja, királya</l>
					<l>Hadai mozdultát mily nehezen várja.</l>
				</lg>
				<p>16</p>
				<lg>
					<l>Dolgozik a vas bak, veri fejét falba,</l>
					<l>Vezeté Kont népét újabb viadalba,</l>
					<l>Deli bátor hősök a toronyba mennek:</l>
					<l>„Fiaim, csak rajta! ma vége lesz ennek.”</l>
					<l>Lecsapó résen át odafenn elszelik</l>
					<l>Kaszával a gyapjus nagy zsákok kötelit,</l>
					<l>Meztelen az omló falat egész hévvel</l>
					<l>Döngetheti a bak, nagy busa fejével.</l>
				</lg>
				<p>17</p>
				<lg>
					<l>Más felé is a harc születék most újra,</l>
					<l>Eddigi mivoltát messzi felűl múlja,</l>
					<l>Borul a bástyára nyilból sürü felleg,</l>
					<l>Közte szurokfáklyák villámi röppennek;</l>
					<l>Csattog erősen a számszerijjak pecki,</l>
					<l>Nem tudom, ki állná a falakon ezt ki;</l>
					<l>Bent is elolthatlan lánggal ég a vár ma:</l>
					<l>Künn-benn szitok, átok, rettenetes lárma.</l>
				</lg>
				<p>18</p>
				<lg>
					<l>Ámde a bakoló torony is már lángol,</l>
					<l>Tetejéből a tűz mardosva alább foly;</l>
					<l>„Le, fiúk! le onnan!” de nem állva szónak,</l>
					<l>Falra veték horgát lecsapó ajtónak:</l>
					<l>Első vala Szécsi, a bátor Ivánka,</l>
					<l>Ki a falra ugrék a tűzbe, a lángba,</l>
					<l>Követé fiatal Hédervári kettő</l>
					<l>S Ujlaki (mind tegnap jöttek, a seregtől).</l>
				</lg>
				<p>19</p>
				<lg>
					<l>Falra szökött Iván, meg is állott rajta:</l>
					<l>„Csak utánam, Ugrin! ide Lukács, Barta!”</l>
					<l>Mennek is, Ivánkát megvédik azon túl,</l>
					<l>Ki csupa sündisznó leve már a nyiltul.</l>
					<l>S mint hangya, ha kettő vezeti vagy három,</l>
					<l>Foly be a magyarság a falon, a váron,</l>
					<l>Közepette lángnak, fojtogató füstnek,</l>
					<l>A torony ég: nem hagy senkit lenni restnek.</l>
				</lg>
				<p>20</p>
				<lg>
					<l>Mire a bakszerszám torony-alkotmánya</l>
					<l>Annyira gyult, hogy nincs mód lépni reája</l>
					<l>Odafent már jó kis csapat áll a bástyán;</l>
					<l>Fehér lobogót tűz az olasz, ezt látván.</l>
					<l>Mindjárt is a várnak kapuit feltárják,</l>
					<l>Élteti az őrség magyarok királyát;</l>
					<l>Kont bemegy, a várost hada megtapodja: -</l>
					<l>Így nyilt meg e völgyben Lajosnak az útja.</l>
				</lg>
				<p>21</p>
				<lg>
					<l>Ezek alatt Károly, ama Durrazó,</l>
					<l>Várta: Lajos mit fog levelére szólni?</l>
					<l>Rossz jelnek alítá, hogy nem ada választ:</l>
					<l>S gondolta, tanácsosb, ha ellene lázzaszt,</l>
					<l>Háta megett a harc tüzeit felgyújtja,</l>
					<l>Egész Apuliát mind ellene bújtja,</l>
					<l>Engedi Lajost, hogy Nápoly fele menjen</l>
					<l>(S elűzze Johannát) de vissza ne könnyen.</l>
				</lg>
				<p>22</p>
				<lg>
					<l>Íra tehát ismét levelet Lajosnak:</l>
					<l>Ne vélje gyanúsnak, se csodálatosnak,</l>
					<l>Ha most Apulia városit megszállja,</l>
					<l>Elvonni Johanna részéről próbálja.</l>
					<l>Maga diadalmas seregével menjen,</l>
					<l>Johanna erejét megtörheti könnyen,</l>
					<l>Mert hada csak zsoldos idegen jobbára,</l>
					<l>No meg, a Volturno körül egy-két vára.</l>
				</lg>
				<p>23</p>
				<lg>
					<l>Ekkor, az Abruzzi nagy hegyeken által,</l>
					<l>Mene délkeletnek, fogyaték hadával,</l>
					<l>Amerre Lucéra, Foggia, Canóza</l>
					<l>Áll, s a tengerparti erős várak hossza;</l>
					<l>Ki Johanna híve, azt felbátorítja,</l>
					<l>Ki Lajosnak hódol, visszatántorítja,</l>
					<l>Gyüjt hadat és zsoldos katonát szegődtet; -</l>
					<l>Ám győzze le Lajos Johannát, ne őtet.</l>
				</lg>
				<p>24</p>
				<lg>
					<l>Kémei s az olasz pártos urak közzül</l>
					<l>Aki Lajossal tart s most seregéhez gyül,</l>
					<l>Károly ez új dolgát bevivék naponkint:</l>
					<l>Tudja Lajos, hol jár, mibe’ fárad ottkint.</l>
					<l>Mindjárt is, amely nap jó hírt veve róla</l>
					<l>(Kont maga hozá), hogy elesett Szulmóna,</l>
					<l>Tanácsba vezérit maga mellé gyüjti:</l>
					<l>Melyik uton lesz jobb seregét leküldni?</l>
				</lg>
				<p>25</p>
				<lg>
					<l>Ott vala Kont, Laczfi, - István, meg az Endre -</l>
					<l>Giléti, Bebek György; pap urak is rendre:</l>
					<l>A nyitrai püspök (ma övé lesz Zágráb),</l>
					<l>Kanizsai prépost kardja sem áll hátrább;</l>
					<l>Világi urakból: Szécsi, Bánfi, Druget,</l>
					<l>Draskovics - Miklósnak hívták mindezeket;</l>
					<l>István is (ama György atyjafia) Bebek;</l>
					<l>Az oráni perjel Moriál, s egyebek.</l>
				</lg>
				<p>26</p>
				<lg>
					<l>Kezdi Lajos a szót: „Miután Szulmóna</l>
					<l>Mintha csak a Nápoly-ország kulcsa volna:</l>
					<l>Hadaink leszálltát nem gátolja semmi:</l>
					<l>Csak az a kérdés, hogy merre fogunk menni?</l>
					<l>Van rövidebb út, a Volturno folyamnak,</l>
					<l>Alig az országban, csak a szélin annak;</l>
					<l>Így hamarabb érünk, bizonyos, Nápolyba:</l>
					<l>De hátul az ország nem lesz meghódolva.</l>
				</lg>
				<p>27</p>
				<lg>
					<l>„Hosszabb: ha mi balra egy kerülőt tévén.</l>
					<l>Ugy hatolunk át e nemes ország szívén,</l>
					<l>Meghajtva derékban tengertől tengerig</l>
					<l>Mint mikor a hajtók a vadat fölverik.</l>
					<l>Az rövidebb munka: ezt maradandóbbnak</l>
					<l>Endre kis fiára hiszem állandóbbnak,</l>
					<l>Kiért, csecsemő bár - ha élteti Isten -</l>
					<l>Jövök egyrészt, hogy majd trónjára segítsem.”</l>
				</lg>
				<p>28</p>
				<lg>
					<l>Szóla, körülhordván szemeit a végin;</l>
					<l>De tovább nyugtatta valahogy Gilétin,</l>
					<l>Az pedig elpirult s kezde föl is kelni,</l>
					<l>Gondolva, hogy elsőbb neki kell felelni.</l>
					<l>Különben eszes nagy férfiu és bátor,</l>
					<l>Vala csak most három esztendeig nádor;</l>
					<l>Francia-olasz vér nyomait mutatja,</l>
					<l>Még Lajos atyjával jött volt be az atyja.</l>
				</lg>
				<p>29</p>
				<lg>
					<l>„Felséges uram!” mond „a magyar azt tartja:</l>
					<l>Egyenes út legjobb, hamarább is rajta:</l>
					<l>Mit törnéd sereged hosszu kerülővel,</l>
					<l>Ha eléred Nápolyt kevesebb erővel?</l>
					<l>Nem árthat a kígyó, ha fejére hágtál:</l>
					<l>Nápolyt ha bevetted, tied az ország már;</l>
					<l>Vagy, ha mi zendűlők odakinn támadnak</l>
					<l>Elnyomni mi lessz a diadalmas hadnak?</l>
				</lg>
				<p>30</p>
				<lg>
					<l>„Netalán attól félsz, kevés a dicsőség,</l>
					<l>Ha az ország szélén, hol nincs nagy erősség,</l>
					<l>Behatolsz Nápolyba, lopva miként tolvaj:</l>
					<l>S várakat és várost kell hogy elébb foglalj?</l>
					<l>Hidd meg, az az út sem csupa búcsu-járó:</l>
					<l>Ím, ott van előttünk Venáfro, Tiánó,</l>
					<l>Cápua nagy város, - de kivált Aversza;</l>
					<l>Hidd el, uram Felség, kemény dió lessz a.”</l>
				</lg>
				<p>31</p>
				<lg>
					<l>Így szólt; helyeselte néhány, az idősse.</l>
					<l>Nem is ellenezné, mondja Lajos, ő se,</l>
					<l>Hanem ellenkező okai is vannak,</l>
					<l>Ezeket is szembe kell vetni amannak.</l>
					<l>„Tudom - így folytatja - hogy ez asszony férje</l>
					<l>Valami hadakat fogadott fel bérbe</l>
					<l>S Cápua mellett vár, hogy útamat állja,</l>
					<l>Hol a Volturnónak ömlik sebes árja.</l>
				</lg>
				<p>32</p>
				<lg>
					<l>„De tudom azt is, hogy Miklós, Cajetáni,</l>
					<l>Fondi vitéz grófja, ellene bir állni,</l>
					<l>Maga is; még inkább, ha segítség innen -</l>
					<l>Ez olasz hivemhez, akarom is, menjen!</l>
					<l>Azonban a vétkest, már az igazándit:</l>
					<l>Johanna királynét s vele a Tarántit</l>
					<l>Nincs semmi reményem, élve hogy elfogjam,</l>
					<l>Mert űzni hajóm nincs, és a tenger ott van.</l>
				</lg>
				<p>33</p>
				<lg>
					<l>„De ha meghódítom az egész országát</l>
					<l>S kikiáltom árva fia királyságát,</l>
					<l>S magam is helytartót hagyok, amíg felnő:</l>
					<l>Bárha nem eléggé, lakol így is e nő.</l>
					<l>Hanem egy ember van, agyafúrt és álnok,</l>
					<l>Kit űznek örökké nagyratörő álmok,</l>
					<l>Kitől - ha rövidre szabja Isten éltem’ -</l>
					<l>Kicsi Mártell Károly örökségét féltem.</l>
				</lg>
				<p>34</p>
				<lg>
					<l>„Értitek, úgy sejtem, kirül vagyon a szó.</l>
					<l>Bujtogat, ím, most is Károly a Durazzó:</l>
					<l>Ezt megtörni - nem úgy: ezt össze kell törni,</l>
					<l>Érte az országot végig kisöpörni...”</l>
					<l>Így szakítá félbe Lajos a beszédet,</l>
					<l>Arca neki sápadt, szeme vadul égett;</l>
					<l>Néztek az urak rá; mi ez? oly szokatlan,</l>
					<l>Soha még nem látták ilyen indulatban.</l>
				</lg>
				<p>35</p>
				<lg>
					<l>Miután a király csillapodni látszott,</l>
					<l>Arca pirosabb lön, cimpája se’ játszott;</l>
					<l>Kezdtek emelkedni helybenhagyó hangok,</l>
					<l>Hogy a király célja sem puszta kalandok;</l>
					<l>Méltó ezen útat venni fontolóra,</l>
					<l>S nem hagyni bitangul amaz árulóra</l>
					<l>Lajos háta megett az egész országot,</l>
					<l>Hanem elébb ott kell oltani a lángot.</l>
				</lg>
				<p>36</p>
				<lg>
					<l>Most Laczfi, az István, a vajda felálla;</l>
					<l>Vegyes ősz csíkkal már szép barna szakálla,</l>
					<l>Szeme, arca nyúgodt, hangján, ahogy kezdi,</l>
					<l>Érzeni, milyen vón’ mikor megereszti,</l>
					<l>De fékezi folyvást, s halkan emígy szóla:</l>
					<l>„Ha Lajos hercegnek nagy serege volna,</l>
					<l>Lovagi, zászlósi, hadbatanult népe:</l>
					<l>Javasolnám, menjünk mindnyájan elébe.</l>
				</lg>
				<p>37</p>
				<lg>
					<l>„De mivel Johanna ereje nem ott van</l>
					<l>Nápoly körül és a Volturno sarokban,</l>
					<l>Hanem országszerte, várakban elosztva,</l>
					<l>Ahogy ezt a pártra szakadás okozta,</l>
					<l>S ki az ő pártján van, ki Felséged mellett,</l>
					<l>Ki ma itt, holnap ott, ahogy fú a szellet:</l>
					<l>Szükség, hogy erőnket több felé mutassuk,</l>
					<l>Rémítsük az ellent, híveid’ biztassuk.</l>
				</lg>
				<p>38</p>
				<lg>
					<l>„Nem mondom, ne küldjünk hadat a hercegre,</l>
					<l>Fontos, Averszának birni jó kezekre,</l>
					<l>De, magyar hadunkhoz, van sok német ember,</l>
					<l>Kit vezet a Wolfhárd, meg a zsoldos Werner.</l>
					<l>Ha mi ezekből is ide-oda osztunk:</l>
					<l>Két-háromfelé is könnyü hadakoznunk,</l>
					<l>Teszem: Averszához menne Gilét nádor,</l>
					<l>Balra más, középen a királyi tábor.”</l>
				</lg>
				<p>39</p>
				<lg>
					<l>Mind helyeselték ezt, amit Laczfi szóla:</l>
					<l>Közös útjok légyen, javalák, Szulmóna,</l>
					<l>Azután is még a Volturno fejéig,</l>
					<l>Keresztbe az ország’ mintegy közepéig;</l>
					<l>Ott Giléti nádor dél felé elváljon,</l>
					<l>Keletre a többi sereg együtt szálljon;</l>
					<l>S hogy idő ne múljék, holnap Akvilábol</l>
					<l>Mozduljon előre mind az egész tábor.</l>
				</lg>
				<p>40</p>
				<lg>
					<l>Végezék; úgy is lett: le a völgyben másnap</l>
					<l>Indul az egész had eleven mozgásnak,</l>
					<l>De mivel Szulmónát aznap el nem éri:</l>
					<l>Mezőn üte tábort Lajos és vezéri.</l>
					<l>S ottan, az Aterno kies vize mentén,</l>
					<l>Mely Szulmóna felé veszi utját szintén,</l>
					<l>Sátra előtt ülve magyarok királya:</l>
					<l>Ím, különös foglyot vezetnek hozzája.</l>
				</lg>
				<p>41</p>
				<lg>
					<l>Kocsiját kísérik idegen embernek,</l>
					<l>Kit fenn a hegyek közt zsoldosi Wernernek</l>
					<l>Fogtak el, és gazdag jutalom fejébe</l>
					<l>Maga Werner hoz most a király elébe.</l>
					<l>Olasz urak mindjárt - Malateszta, Forli,</l>
					<l>Mántova - kezdének a királyhoz forrni,</l>
					<l>Megsugák, kicsoda, akit ezek hoznak,</l>
					<l>S mily nyereség az, mily szerencse Lajosnak.</l>
				</lg>
				<p>42</p>
				<lg>
					<l>„Felséged azért nem juthat igazába”</l>
					<l>Mondák, „mivel ott künn ellenzi a pápa,</l>
					<l>S megvédi Johannát ezer papi csellel,</l>
					<l>Hisz’ azért kell mostan vívnia fegyverrel.</l>
					<l>De ha ezt a foglyot kezére bocsátod:</l>
					<l>Nagy fordúlat esik ügyeden, meglátod,</l>
					<l>Tán nem is lesz szükség több kiontott vérre -</l>
					<l>Hanem a fogoly már épen oda ére.</l>
				</lg>
				<p>43</p>
				<lg>
					<l>Vala Miklós Lőrinc - vagy Cola Rienzi,</l>
					<l>Amint az olasz név magyarul jelenti,</l>
					<l>Tavaly egész Róma kegyeltje, tribúnja:</l>
					<l>Most a hegyek, erdők vadonait bujja.</l>
					<l>Róma szabadságát lobogóra tűzte,</l>
					<l>Népét fölemelte, zsarnokit elűzte:</l>
					<l>Most számkivetésben, sujtva nehéz váddal</l>
					<l>Bujdosik - épen a római nép által.</l>
				</lg>
				<p>44</p>
				<lg>
					<l>Halál, ha kezet rá tehet a lakosság;</l>
					<l>Halál, ha a pápa - vagy sanyarú fogság.</l>
					<l>De Lajos megfeddé szigorúan Wernert:</l>
					<l>Zsoldosi mért bántják a védtelen embert?</l>
					<l>Dorgálta keményen, szóval, hanggal, szemmel,</l>
					<l>Fojtva dühét, kullog el a német ember:</l>
					<l>„Mit adna e rabért Róma, vagy a pápa!” -</l>
					<l>Foglyával a király bemene sátrába.</l>
				</lg>
				<p>45</p>
				<lg>
					<l>S kezdi azon: „Nemes római! szabad vagy,</l>
					<l>Míg Nápolyban leszek, védelmem alatt vagy:</l>
					<l>Hadamat, ha tetszik, útjába’ kövessed,</l>
					<l>Vagy menedék-várba magadat vitessed.”</l>
					<l>Köszöné Miklós a kegyes ajánlatot,</l>
					<l>Ábrándos nagy szeme könnyre is fakadott;</l>
					<l>Nem tudá a sorsot, mely idővel rá vár:</l>
					<l>Hogy kiadja Károly cseh király és császár.</l>
				</lg>
				<p>46</p>
				<lg>
					<l>De Lajos nem úgy tett: este vacsorához,</l>
					<l>Emberelé bizony maga asztalához,</l>
					<l>Soká fenbeszéltek a pohárnál ketten,</l>
					<l>Cola is a szívét kinyitá meghitten:</l>
					<l>Beszéle római régi dicsőségről,</l>
					<l>Mai gyávaságról s eladó hűségről;</l>
					<l>Cáto akart lenni, igaz erkölcsbíró:</l>
					<l>De a mai népnek nem egyéb kell - Néró.</l>
				</lg>
				<p>47</p>
				<lg>
					<l>Mond Lajos: „Én tudtam, hogy erre megyen ki:</l>
					<l>Az idő kerekét nem tolhatja senki</l>
					<l>- Legyen bár az élők legnemese, bátra -</l>
					<l>Se’ nagyon előre, de kivált nem hátra.</l>
					<l>Láttam követ én is, oszlopot Rómában,</l>
					<l>De régi lakóit keresém hiában:</l>
					<l>Így előttem, kinek fegyverem a hité,</l>
					<l>Nem Cáto képe leng - hamarább a Cidé.”</l>
				</lg>
				<p>48</p>
				<lg>
					<l>Mond több ilyet is, mert ifjonta Rómában</l>
					<l>Forgott, s vala jártas deák tudományban.</l>
					<l>Hanem, az idő már későre haladván,</l>
					<l>Elereszté Miklóst, nyughelyet adatván.</l>
					<l>Reggel pedig - minthogy nincs kedve maradni</l>
					<l>Rendele őrséget vele indíttatni,</l>
					<l>Maga István vajda érette feleljen,</l>
					<l>Hogy baja nem lesz, míg nincs a kivánt helyen.</l>
				</lg>
				<p>49</p>
				<lg>
					<l>Mozdula egyszersmind hajnalban a tábor</l>
					<l>Kiki lovat nyergel, rakodik, nyalábol;</l>
					<l>De míg azok a tett helyeikre érnek,</l>
					<l>Írnivalóm úgy sincs - hát Toldira térek.</l>
					<l>Mikor ő beállt az ostorozó hadba,</l>
					<l>Mondák neki: nálok törvény, ki van adva,</l>
					<l>Hogy kiki meggyónjon valamely társának,</l>
					<l>Ne tagadja bűnét, s ne tartsa magának.</l>
				</lg>
				<p>50</p>
				<lg>
					<l>Toldi elébb a szót veszi csak félvállra,</l>
					<l>Nem köti a titkát senkinek orrára;</l>
					<l>De midőn unszolták, hogy nem lehet testvér,</l>
					<l>Köztük se maradhat, ha szabályt nem esmér:</l>
					<l>Kiválaszta egyet, ki előtt kész gyónni</l>
					<l>Fiatal ember volt, nem idősb mint Toldi,</l>
					<l>Többször azelőtt is tűnt már neki szembe,</l>
					<l>Nem is illett sehogy e gyülevész „rendbe”.</l>
				</lg>
				<p>51</p>
				<lg>
					<l>Mosolyogni látszott nyilt arca szünetlen,</l>
					<l>Nyájas bizalom űlt a nagy kék szemekben,</l>
					<l>Homloka is tiszta, lepi bár gond, álom,</l>
					<l>S odaírva mintegy ez a szó: „nem bánom!”</l>
					<l>Hangja, ha megszólalt, szeretetre készte;</l>
					<l>Öltözetét Toldi olaszosnak nézte,</l>
					<l>Olasz is, kivált ha hozzáveszi kobzát,</l>
					<l>Melyen a szent népnek zeng ajka zsolozsmát.</l>
				</lg>
				<p>52</p>
				<lg>
					<l>Ezt szólítja külön társaitul, óvást,</l>
					<l>S kezdette cseh nyelven jó Toldi a gyónást,</l>
					<l>De biz’ a „csehül” ment, noha lábbal, karral</l>
					<l>Segítene rajta, - segíte magyarral.</l>
					<l>Megörült a másik: „te magyar vagy, látom!</l>
					<l>Akármi bünöd van, ezért megbocsátom,</l>
					<l>Szólj magyarul bízvást, mert nyelvedet értem:</l>
					<l>Egykor én is azon a nyelven beszéltem!”</l>
				</lg>
				<p>53</p>
				<lg>
					<l>Toldi csodálkozva bámult az „olaszra”:</l>
					<l>„De ha így van, tőlem sohase’ maradsz ma,</l>
					<l>Ki, mi vagy? azt nékem gyónd meg elébb szintén</l>
					<l>Akkor az enyém is hallhatod öszintén.”</l>
					<l>„Ki vagyok? nevem nincs - csak egy sehonnai</l>
					<l>Szerda napon lettem: hívj’ úgy »Szeredai«;</l>
					<l>Nevemet különben, mint a ruhát, váltom:</l>
					<l>S eldobom a régit, ha idejét látom.”</l>
				</lg>
				<p>54</p>
				<lg>
					<l>Ráncba futott Miklós homloka e szóra:</l>
					<l>„Ne itélj hallatlan!” az idegen szóla,</l>
					<l>„Nincs nevem, azt mondám: nincs, mivel elvették,</l>
					<l>Csihéssé, cudarrá, átok alá tették.</l>
					<l>Magyar volt az, - anyám vére ama Zácsnak...</l>
					<l>Ha hallottad hírét annak az »irtásnak«,</l>
					<l>Mikor egész erdőt, ágastul-tövestül,</l>
					<l>Három ivadékon irtottak keresztül.</l>
				</lg>
				<p>55</p>
				<lg>
					<l>Nemes apám ott halt; - engem egyik vére</l>
					<l>Futva hozott tenger olasz szigetére,</l>
					<l>Maga is ott élt, halt bús számkivetetten;</l>
					<l>Én bujdosni kelék, mikor eltemettem.</l>
					<l>Hontalan azóta járom a világot,</l>
					<l>Kobzom ad élelmet s lelki vidámságot.</l>
					<l>Ennyi az én bűnöm, - s ha van egyéb gondom</l>
					<l>Se nem mutatom, se panaszul nem mondom.”</l>
				</lg>
				<p>56</p>
				<lg>
					<l>Megölelé Toldi a fiatalt erre:</l>
					<l>„Jól van! te se légy most kíváncsi nevemre,</l>
					<l>Egyebet meggyónok, s ha megismerkedtünk,</l>
					<l>Közös lehet a név titka is közöttünk.</l>
					<l>Lovag-ember voltam s játék-viadalban</l>
					<l>Álfegyvert viselék - nincs semmi rosz abban -;</l>
					<l>De személyem’ aztán soha föl nem fedtem:</l>
					<l>Hogy ravaszúl a díjt más nyerje helyettem.</l>
				</lg>
				<p>57</p>
				<lg>
					<l>„Vala pedig dijja e győzedelemnek</l>
					<l>Mátka-leány, szép, mint angyala Istennek,</l>
					<l>Ki szeretett, és csak engem a világon!</l>
					<l>Kire már későn gyúlt szívbeli nagy lángom.</l>
					<l>Fölfedni magam most: vala bölcstelenség</l>
					<l>Lovagi törvényben nincs ellene mentség;</l>
					<l>Nem födni fel: a lyányt csupa méltatlannak;</l>
					<l>Dobom feleségűl, kit nem szeret, annak.</l>
				</lg>
				<p>58</p>
				<lg>
					<l>„Kisebb vala bajnok-nevem odavetni,</l>
					<l>Mint a leányt, élve, halálba temetni:</l>
					<l>De lekötve tartott sanyaru mély börtön</l>
					<l>Persze az országtól, erre, a cseh földön.</l>
					<l>Mire hazaértem, késő vala, késő!</l>
					<l>Férj, feleség volt már az ál-lovag és ő;</l>
					<l>Mit tettem azontul, nem tudom, ne kérdjed -</l>
					<l>Párbajra szorítám s megölém a férjet.</l>
				</lg>
				<p>59</p>
				<lg>
					<l>„Látva megölt férjét, s tudva, hogy én tettem,</l>
					<l>Mint holt rogya össze az én szeretettem;</l>
					<l>Igen! ravatalra, sírboltba helyezték.</l>
					<l>Én pedig, úgy hiszem, örjöngeni kezdék.</l>
					<l>Lementem utána, le a sziklaboltba,</l>
					<l>Körmömmel is onnan kikapartam volna:</l>
					<l>Egyszerre csak éled az én édes szentem</l>
					<l>S megátkozza magát és elátkoz engem.”</l>
				</lg>
				<p>60</p>
				<lg>
					<l>Toldi zokogással fordula itt félre;</l>
					<l>Hamar a kobzos sem tudta, mire vélje;</l>
					<l>Mint zavaros főre, válla hegyét vonta:</l>
					<l>„Álom ez a rész már, sose búsulj!” monda.</l>
					<l>„Tudom, mire célzasz! - Toldi felel - „vártam;</l>
					<l>Bizony kicsi hijja, hogy ugy is nem jártam:</l>
					<l>Magam is azt hinném, csak képzelet álma,</l>
					<l>Ha halottam most is élők közt nem járna.</l>
				</lg>
				<p>61</p>
				<lg>
					<l>„Hanem él, - tanúja egész Buda ennek,</l>
					<l>Tőn szűzi fogadást örökre Istennek;</l>
					<l>Én is az ő átkát vivém kolostorba,</l>
					<l>Ha szívemen e seb valaha beforrna.</l>
					<l>Befogadtak mindjárt valami barátok,</l>
					<l>De elűzött onnan papi súlyos átok,</l>
					<l>Mintha, megölvén a férjét gyilkos módra,</l>
					<l>Özvegye sírját meg kiraboltam volna.</l>
				</lg>
				<p>62</p>
				<lg>
					<l>„Nem tudom, ez hogy lett; nekem a világon</l>
					<l>Senki tanúm nincsen, semmi bizonyságom,</l>
					<l>Mert már rég-ideje, nyomon űzve járok,</l>
					<l>Élve vadak közt, fán madarak közt hálok.</l>
					<l>Bűnöm ez: van-e rá irgalom és mentség?” -</l>
					<l>„Nem annyira bűn volt, mint szerencsétlenség”.</l>
					<l>Válaszol a kobzos - „ha te csak párbajban</l>
					<l>Ölted meg a férjet, igaz viadalban.”</l>
				</lg>
				<p>63</p>
				<lg>
					<l>Toldi felel: „Hívtam, de reá nem álla,</l>
					<l>Tudva, hogy az néki bizonyos halála;</l>
					<l>Hanem erőszakkal kézre kerítettem</l>
					<l>S igazán megvívtunk, tanu nélkül, ketten.”</l>
					<l>„Hm, hm!” a kobzos szólt, „csak ez így ne volna,</l>
					<l>A többi alighogy érdemes a szóra:</l>
					<l>Álviadalt vívtál? magadnak, vagy másnak?</l>
					<l>Mi köze avval az anya-szentegyháznak!”</l>
				</lg>
				<p>64</p>
				<lg>
					<l>„De bánja, nagyon ám, a lovagi törvény,</l>
					<l>Rendjébül az ilyet csúful kitörölvén!”</l>
					<l>Toldi riad - „s bánja »lovagok« királya:</l>
					<l>Nincs nála bocsánat, kegyelem reája.</l>
					<l>Hanem oldj fel, szabj rám néhány miatyánkot,</l>
					<l>Én pedig tovább is vezeklem az átkot,</l>
					<l>Nem az egyházét: a szerelem nagy átkát,</l>
					<l>Hogy, akit szerettem, megölém a mátkát.”</l>
				</lg>
				<p>65</p>
				<lg>
					<l>Ezzel a szent tábort elérni siettek,</l>
					<l>Mert már be se’ látták, el is esteledtek.</l>
					<l>Egyszer a kobzos csak jobbra mutat: „hallga</l>
					<l>Immár letanyázott és dőzsöl a falka.”</l>
					<l>Menet aztán, amint arra kanyarodtak,</l>
					<l>Elmondá a kobzos, hogy ezek így szoktak:</l>
					<l>Szemöket forgatják, koldulva, fehérre</l>
					<l>S valamely vadonban nagyot isznak, félre.</l>
				</lg>
				<p>66</p>
				<lg>
					<l>Falun és városban alamizsnát gyüjtnek</l>
					<l>Szörnyitve csodáit a babonás hitnek,</l>
					<l>Rettentik a népet - s az összegyülemlő</l>
					<l>Adomány árából megtelik a tömlő;</l>
					<l>Barmot is az erdőn legelni ha látnak,</l>
					<l>Jó szerivel friss húst lakomára vágnak;</l>
					<l>S ha tanyát vernek - „no, Isten irgalmazzon!</l>
					<l>Közös ott mulatság, étel, ital, asszony.”</l>
				</lg>
				<p>67</p>
				<lg>
					<l>„Megutáltam őket” - hevesebben szóla,</l>
					<l>„Régen is e csürhét odahagytam volna,</l>
					<l>Ha az előttem nincs, hogy így réven, vámon</l>
					<l>Átjöhetek bizvást egykori hazámon.”</l>
					<l>De már tetejére értek a hegyhátnak,</l>
					<l>Honnan egy üstforma szűk völgybe lelátnak;</l>
					<l>Micsoda látvány ez! - Toldi csak elképed:</l>
					<l>A pokol se’ nyújt már undoritóbb képet.</l>
				</lg>
				<p>68</p>
				<lg>
					<l>Vér-köde a völgyet lepi füstgomolynak,</l>
					<l>Alatta rekedten, részegen gajdolnak,</l>
					<l>Ölelik egymást, pór, müves, barát, asszony,</l>
					<l>Tűzvilág s buta kéj vöröslik az arcon.</l>
					<l>Töltözik a sok has - meg’ ujra, ha bánja</l>
					<l>Együtt foly a lakzi tisztese, ocsmánya,</l>
					<l>Ha ugyan lehetne mondani tisztesnek</l>
					<l>Azt az evés-ivást, amit ezek tesznek.</l>
				</lg>
				<p>69</p>
				<lg>
					<l>Szitok és trágár szó szemtelenül ordit...</l>
					<l>Elfutja a méreg, viszi is már Toldit</l>
					<l>Lefelé a lejtőn: „hát ezek igy tesznek?</l>
					<l>Ha mi bűnt megbántak, száz annyit vétkeznek?</l>
					<l>Hirdetik a böjtöt és a világ végét:</l>
					<l>S maguk így tobzódnak, öntözik a gégét?</l>
					<l>Várjatok (az ostort a nyakából kapja)</l>
					<l>Megmutatom, milyen az itélet napja!”</l>
				</lg>
				<p>70</p>
				<lg>
					<l>Toldi a nagy ostort rengeti kezében,</l>
					<l>Üti őket hátba, szembe, hason, képen,</l>
					<l>Döfi vas öklével, rugja tova lábbal,</l>
					<l>Verdesi egymáshoz, markolva nyalábbal.</l>
					<l>Nosza! lába is kél az egész seregnek,</l>
					<l>Az kelne halottnak, vagy a holt részegnek,</l>
					<l>Úgy szélyelüt ádáz Toldi Miklós közte; -</l>
					<l>Szedi-e magát; vagy soha, e nép össze?</l>
				</lg>
				<p>71</p>
				<lg>
					<l>Kobzosnak azonban elállt szeme-szája</l>
					<l>S mond Toldinak, amint odaért hozzája:</l>
					<l>„Ily dolgot az ember nem hinne regében,</l>
					<l>Orlando ha tenné, olasz’ énekében.</l>
					<l>Vásáron ezek most kezdenek gajdolni</l>
					<l>Egy magyar vitézről, neve Cola Toldi,</l>
					<l>Ki malomkövekkel hajigál a harcon,</l>
					<l>Láttam is: egy ponyván mutaták, a rajzon.</l>
				</lg>
				<p>72</p>
				<lg>
					<l>„Nem az vagy-e?” - kérdi enyelgve a kobzos,</l>
					<l>„No hisz’, a malomkő konyit a dologhoz!</l>
					<l>De barátom, földi, ha az alku áll még,</l>
					<l>Nevem te se kérdezd... s álnév helyen, álnév!</l>
					<l>Hívj, ahogy a barát (ebszeme!) csúfola:</l>
					<l>Ide épen jó név a fráter Mikola;</l>
					<l>De meg is éheztem ebben a munkában:</l>
					<l>A szent maradékot ne hagyjuk itt, kárban.”</l>
				</lg>
				<p>73</p>
				<lg>
					<l>Monda, s a jó tűznél neki-heveredtek,</l>
					<l>(Hogy elűzzék onnan, Toldi kicsit retteg)</l>
					<l>Hust szelnek a nyársról, s bort is ahoz lelvén,</l>
					<l>Nagy lakomát csaptak a diadal helyén.</l>
					<l>Ott meghálva, együtt másnap elindultak,</l>
					<l>Nyugotra, Csehország tájára vonultak;</l>
					<l>Toldi azt mondá, hogy kolostorba mégyen,</l>
					<l>S hogy addig a kobzos utitársa légyen.</l>
				</lg>
				<p>74</p>
				<lg>
					<l>Több helyre benéztek; de a kolostorban</l>
					<l>Mind azt veti a pap, hogy nem olyan sor van:</l>
					<l>Malmuk is elállott, s ha forog, egy kőre:</l>
					<l>Nincs ma sehol szükség több kenyérevőre.</l>
					<l>Így fel s le bolyongtak idegen országon:</l>
					<l>Dalt penget a kobzos falun és csárdákon,</l>
					<l>Szűken a szükségest ha beszerzi kobza:</l>
					<l>Mégis örül, hogy van kivel azt megossza.</l>
				</lg>
				<p>75</p>
				<lg>
					<l>Egy nap - a sok közzül mely útba’ letellett -</l>
					<l>Föl amint ballagtak Éger vize mellett,</l>
					<l>Üti a fülöket víg dalokat játszó</l>
					<l>Kürt, s messzire láncsán lebeg a sok zászló.</l>
					<l>Nézte, a mély útban merre felé térhet</l>
					<l>Toldi ki, is monda: „udvari kiséret</l>
					<l>Jő itt szembe, talán hercegi, királyi:</l>
					<l>Míg elhalad, jó lessz e partra kiállni.”</l>
				</lg>
				<p>76</p>
				<lg>
					<l>S megálltak egy dombon, a csapatot várván,</l>
					<l>Míg elvonult, hosszan, mint tarka szivárvány,</l>
					<l>Színes lobogókkal fénylő hegyü rúdon,</l>
					<l>Maguk is sok színben - a szűk hegyi úton.</l>
					<l>Lovat is egynéhányt burkolva vezettek,</l>
					<l>Kopóbul, agárból sokat összeszedtek;</l>
					<l>Azután egy hintó, zökögve-zokogva,</l>
					<l>Jött a gonosz úton, nyolc ló belefogva.</l>
				</lg>
				<p>77</p>
				<lg>
					<l>Köves az út, de a természet kövezte,</l>
					<l>Itt-ott a hegyekről árkot is ereszte,</l>
					<l>Mely, rajta keresztűl, az Égerbe tartott</l>
					<l>S iszapot az útba, sárt eleget hordott.</l>
					<l>Tudom, a nagy hombár oldala megbánja!</l>
					<l>Mert vala nehézkes ennek alkotmánya,</l>
					<l>Noha mennyezetes, tornyos, - és rugóra</l>
					<l>Vala már készítve, azaz magyar módra.</l>
				</lg>
				<p>78</p>
				<lg>
					<l>Hó! egyszerre megáll, hogy se té, se tova</l>
					<l>Nem birja mozdítni nyolc nagy erős lova,</l>
					<l>Ugy megragad a záp agyagos mély sárban,</l>
					<l>Szirt is van előtte hegyi vízmosásban.</l>
					<l>Ütni a lovakat kezdik elébb, verni,</l>
					<l>De kiszól az utas: hogy olyat csak merni!</l>
					<l>Így ezeket hámból sunnyogva kifogják</l>
					<l>És hányják-vetik a dolog állapotját.</l>
				</lg>
				<p>79</p>
				<lg>
					<l>Vala ott kocsis négy, s valami tíz csatlós,</l>
					<l>De egynek a lábán sincs lábbeli patkós,</l>
					<l>Csak néztek a lóról hol az öreg sárra,</l>
					<l>Hol száraikon a selyem harisnyára.</l>
					<l>Menjenek el mind szét, - arra határozták, -</l>
					<l>A kocsihoz hídnak keríteni deszkát</l>
					<l>Ökröt is falukból tízet avagy húszat;</l>
					<l>Addig a szép hintó pocsolyában úszhat.</l>
				</lg>
				<p>80</p>
				<lg>
					<l>Toldi nem állhatja, nem nézheti végig,</l>
					<l>Leugrik a partról, odamondva nékik,</l>
					<l>Körülnézi sorát a kocsinak, útnak</l>
					<l>S próbálja először a végit a rúdnak;</l>
					<l>Mozdult is, de mivel meredek a kotymány,</l>
					<l>Félt, hogy összetörik az egész alkotmány:</l>
					<l>Így a kocsi alá bebújni sem átall</l>
					<l>S feszítve „juhának” felnyilalja háttal.</l>
				</lg>
				<p>81</p>
				<lg>
					<l>Kiemelte szépen s kitevé a partra,</l>
					<l>Hol az út egyenlőbb, mehet immár rajta.</l>
					<l>Ekkor odainté a kocsiban űlő,</l>
					<l>Kérdi nevét, rendjét s mely föld neki szűlő?</l>
					<l>„Ilyen erőt egyet tudok a világon,</l>
					<l>Azt, ki a rablóktul kisöpré országom”</l>
					<l>Monda, - hanem Toldi megismerte ám már,</l>
					<l>Hogy ez maga Károly, a cseh király-császár.</l>
				</lg>
				<p>82</p>
				<lg>
					<l>„Az én vagyok” úgymond „megkövetem, Felség.”</l>
					<l>„Ha te vagy, hol jársz itt? s rajtad ez a szentség?”</l>
					<l>„Bújdosom, üldözve átok alatt” monda,</l>
					<l>„Félrevonulnék itt valamely klastromba.”</l>
					<l>Kérdezi a császár, mért kell bujdokolni?</l>
					<l>„Lovagi nagy bűnért” mond röviden Toldi. -</l>
					<l>„Azt nem a szentelt víz, az imádság, kar-dal</l>
					<l>Mossa le, - azt könnyebb letörölni karddal.</l>
				</lg>
				<p>83</p>
				<lg>
					<l>„Vőm, a te királyod, olaszok közt harcol:</l>
					<l>Hát te meg itt majd egy bagolyvárban alszol?</l>
					<l>Vagy, ha uradnál most nem vagy kegyelemben:</l>
					<l>Míg bevesz, ám szolgálj az én seregemben.”</l>
					<l>Köszöné Miklós, de szomorúan monda,</l>
					<l>Hogy üdűlést óhajt lelki fájdalomba’. -</l>
					<l>„No hisz’ azért épen klastromba beűlni!...</l>
					<l>Jöszte velem vissza: itt fogsz felüdülni.</l>
				</lg>
				<p>84</p>
				<lg>
					<l>„Vadászat ez erdőn lesz napokig nálam,</l>
					<l>Nézd, ama hegytetőn áll királyi váram.</l>
					<l>A neve »Könyökvár«. (így jő ki magyarban),</l>
					<l>Szívesen elvárlak ottan az udvarban.”</l>
					<l>De már a csatlósok jöttek nagy hűhóval,</l>
					<l>Ökrökkel, s kocsihoz deszka kiszállóval;</l>
					<l>Csak elálmélkodtak, hogy ezt ember tette!</l>
					<l>S beragasztván, indult a kocsi ügetve.</l>
				</lg>
				<p>85</p>
				<lg>
					<l>Toldi ama várat hagyta immár hátra,</l>
					<l>S látta, hogy az épült meredek hegyhátra</l>
					<l>Mely az Éger vízbe könyököl, és lábat</l>
					<l>Vet neki tréfából, s karikát csináltat.</l>
					<l>Oda visszanéz most, - valami úgy vonja,</l>
					<l>A kobzos is egyre „nosza, gyerünk!” mondja,</l>
					<l>„Az én mesterségem úgyis olyanféle.”</l>
					<l>Hagyta fejét Miklós, hogy tele beszélje.</l>
				</lg>
				<p>86</p>
				<lg>
					<l>Fogadá udvarnok a várkapu alatt,</l>
					<l>Mert vala már hagyva neki parancsolat:</l>
					<l>Hogy Toldinak adjon tiszta szobát hálni,</l>
					<l>Öltözetet, fegyvert, lovat is használni.</l>
					<l>Társa felől nincs szó; de semmi rövidség</l>
					<l>Nem esett: daláért ellátta a tisztség;</l>
					<l>Toldi megújultan ébrede föl másnap</l>
					<l>Zsivajára kürtnek, kopó-ugatásnak.</l>
				</lg>
				<p>87</p>
				<lg>
					<l>Hamar öltözködvén, udvarra leméne,</l>
					<l>Ott várta bizony már nyereg alatt méne,</l>
					<l>Hátára szökött s a vitézi csoportba</l>
					<l>Ugrata, mely, látja, olyan maga-forma.</l>
					<l>Valamivel később lejöve a császár,</l>
					<l>Biccent a csapatnak fővel, amely rá vár,</l>
					<l>S Toldinak, indulván, odaveti e szót:</l>
					<l>„Hadd lám, tudsz-e űzni vadat úgy, mint rablót!”</l>
				</lg>
				<p>88</p>
				<lg>
					<l>Ezzel az egész raj fordúla keletnek.</l>
					<l>Fent, az erdős háton kocogva mehetnek,</l>
					<l>Mert a magas fenyvek királyi vadonja</l>
					<l>Alján a parasztfák bokrait elnyomja.</l>
					<l>Hamar egy „tízágút” az ebek fölvertek</l>
					<l>Mit maga a császár legközelébb kerget,</l>
					<l>El is üti szépen, hajítva gerellyel;</l>
					<l>Örül a császár: hogy jó napra lesz e jel.</l>
				</lg>
				<p>89</p>
				<lg>
					<l>Toldi elérhette volna: de tisztesség</l>
					<l>(Gondolta), hogy e vad a királynak essék;</l>
					<l>Ő hát a lovat csak lépésben ereszté,</l>
					<l>Míg kebelét fenyvek illata éleszté;</l>
					<l>S látva magát újra lovag öltözetben,</l>
					<l>Fejedelmi, fényes, harcias menetben,</l>
					<l>Kürtriadás mellett, paripán ügetve:</l>
					<l>Szinte felocsúdott régi lovag kedve.</l>
				</lg>
				<p>90</p>
				<lg>
					<l>Im szarvas előtte, második is, bukkan</l>
					<l>S rónának ered, mely délre alattuk van;</l>
					<l>Toldi nyomon űzi: „ott azt be nem éred!”</l>
					<l>Mond, s kart dob utána az egész kiséret.</l>
					<l>De nyomja erősen, lova már-már pedzi;</l>
					<l>Toldi a nagy ostort súgárra ereszti</l>
					<l>(Mert hozta nyakában) s csattantva hurokba:</l>
					<l>Rántja nagy erővel, ágainál fogva.</l>
				</lg>
				<p>91</p>
				<lg>
					<l>Nyaka szegett mindjárt a nemes állatnak;</l>
					<l>Császár meg a többi mind odaszaladnak:</l>
					<l>„No ilyet nem láttam, se’ semmi elődöm!”</l>
					<l>„Így szoktuk ezt, Felség, a magyar alföldön.”</l>
					<l>Azonban a kopók már futnak a hegyre.</l>
					<l>Visszhangzik az erdőn ugatások egyre;</l>
					<l>Nosza mind utánok, legelől a császár,</l>
					<l>Ritka jelenség az, mi odafent rá vár.</l>
				</lg>
				<p>92</p>
				<lg>
					<l>Fut a koszorús gím maga-halálából,</l>
					<l>Követi ebfalka ina-szakadtából,</l>
					<l>Míg a hegyi párkány legszélire érnek,</l>
					<l>Hol meredek kőszál vet véget a térnek:</l>
					<l>Onnan a mélységbe, hol zúg patak árja,</l>
					<l>Veti gyors futtában le magát a pára,</l>
					<l>S szörnyet hal a gránit fenekű siváron,</l>
					<l>Utána ebekből lepotyog vagy három.</l>
				</lg>
				<p>93</p>
				<lg>
					<l>Károly s a vadászok, lejtőn lekerűlve,</l>
					<l>Keresik a gímet a völgyi sűrűbe’,</l>
					<l>Követve nagy bajjal ebeik szaglását,</l>
					<l>Nézve is a sziklák torony-alkotását.</l>
					<l>Zubogás egyszerre hallik olyanforma,</l>
					<l>Mintha valamely nagy rotyogó üst forrna,</l>
					<l>S tele az egész táj sűrű fehér gőzzel,</l>
					<l>Melyben a napfény is haloványan vész el.</l>
				</lg>
				<p>94</p>
				<lg>
					<l>Arrafelé tartván, terepély bikkfáknak</l>
					<l>Tisztásán, a patak mentibe’, mit látnak!</l>
					<l>Vizet a sziklából forró-meleg árral</l>
					<l>Törni elő, buzgó, hét ölnyi sugárral,</l>
					<l>Tetején ez oszlop ragyogó virágba</l>
					<l>Foszladoz és hull mint szomorúfüz ága,</l>
					<l>Szikrázik a naptól, s patakba lefolyván,</l>
					<l>Zöld, veres, meg barna kérget rak az alján.</l>
				</lg>
				<p>95</p>
				<lg>
					<l>Ezalatt a gímet az ebek meglelték,</l>
					<l>Vidám csaholással hirt adva jelenték;</l>
					<l>De Károly a völgyet megszereté nagyon,</l>
					<l>Lön gondja utóbb, hogy neki nevet adjon:</l>
					<l>Csatola még hozzá két falu határát,</l>
					<l>S ahol a forró víz kilövi sugárát,</l>
					<l>Emele ott fürdőt, telepíte várost</l>
					<l>Az egész világnak gyűlőhelye már most.</l>
				</lg>
				<p>96</p>
				<lg>
					<l>Ott, honnan a szarvas lezuhant a mélybe,</l>
					<l>S hol a fürdő épült a forrás fölébe,</l>
					<l>Ötszáz évvel utóbb - vagy igen, már többel,</l>
					<l>Sokat ábrándozott egy beteg ősz ember;</l>
					<l>Megáldotta vizét nagy jótéteményért;</l>
					<l>Ha nem új életért, új élet-reményért,</l>
					<l>S ha valaha célhoz bir jutni ez ének:</l>
					<l>Köszöni e forrás csuda hévvizének.</l>
				</lg>
				<p>97</p>
				<lg>
					<l>Így folyt a vadászat másnap is, és mindég:</l>
					<l>Kedvét leli benne háromig a vendég,</l>
					<l>De azontul akként érzi magát Toldi,</l>
					<l>Mint ki nagyot múlaszt, hogy idejét tölti.</l>
					<l>Nem tudja miért, de nincs ott maradása,</l>
					<l>Kérdezi egy estve: jön-e vele társa?</l>
					<l>Szívesen a kobzos maradna, de kész is:</l>
					<l>„Nem hagylak el” úgymond „akárhová méssz is.”</l>
				</lg>
				<p>98</p>
				<lg>
					<l>S öltözve lovagból újra csuhás szentté,</l>
					<l>Károly előtt magát búcsúra jelenté,</l>
					<l>Hogy holnap elindul, űzi tovább gondja:</l>
					<l>„A lovat, a köntöst kézhez adám” mondja.</l>
					<l>Sajnálta a Felség, hogy az udvart únja;</l>
					<l>„De tied a ló” mond, „s tied az a gúnya;</l>
					<l>Hogy pedig útközben mint lovag ne sarcolj,</l>
					<l>S mint barát ne koldulj’: nesze még e tarsoly.”</l>
				</lg>
				<p>99</p>
				<lg>
					<l>Megköszöné Toldi, meg is örült ennek,</l>
					<l>Pedig nem örülne máskor az ilyennek;</l>
					<l>Reggel az úton is vala vídám kedve,</l>
					<l>S mond utitársának, vállát veregetve:</l>
					<l>„Tudod-e mit?... hátha ál-sisakot tennénk,</l>
					<l>S Nápolyba Lajoshoz hadakozni mennénk?</l>
					<l>Csak az a baj, engem ott nagyon ismernek:</l>
					<l>Tudom, legelébb is a király ismer meg.”</l>
				</lg>
				<p>100</p>
				<lg>
					<l>Szól társa: „van erre a batyuba’ nálam</l>
					<l>Kész holmi: ehol rőt bajuszom, szakállam,</l>
					<l>Felrakom ezt, s szeplőt annyit az orcádra,</l>
					<l>Hogy szűlő anyád sem ismerne, ha látna.”</l>
					<l>„Ha! fiú, mit mondál?...” Toldi nagyot retten,</l>
					<l>„Ezt az öreg asszonyt már szinte feledtem,</l>
					<l>Kinek én okoztam sok keserű percet:</l>
					<l>Ne haljon meg, amíg örömet nem szerzek!</l>
				</lg>
				<p>101</p>
				<lg>
					<l>„Csak ezért is, menjünk!... Paripa és fegyver</l>
					<l>Neked is lesz; könnyű, ha gazdag az ember;</l>
					<l>De nini! a Pejkó, a lovam, a hátas!</l>
					<l>Akármi legyek, ha nem igazi tátos.”</l>
					<l>Csakugyan a Pejkó, fényesre kihizva,</l>
					<l>Termett valahonnan egyszeribe vissza;</l>
					<l>Kisérte-e Toldit hegyi legelőkön?</l>
					<l>Vagy repült mint tátos? mi haszna tünődöm!</l>
				</lg>
				<p>102</p>
				<lg>
					<l>Így, hogy a szénájok vala már jó renden,</l>
					<l>Délre a két bajnok elindula menten,</l>
					<l>Pejkót lovagolván maga a gazdája,</l>
					<l>Nem is javasolnám, hogy más megpróbálja!</l>
					<l>Kobzos is örvend a katona életnek,</l>
					<l>Tudja, hogy ott víg dalt örömest pengetnek;</l>
					<l>De meg, úgy fordulhat, nem esik hiába:</l>
					<l>S vissza becsűlettel jut régi honába.</l>
				</lg>
				<p>Tizedik ének</p>
				<p>,Ott az város kivül táborát futtatá.’</p>
				<p>Ilosvai</p>
				<p>1</p>
				<lg>
					<l>Honnan gyors folyami Apennin hegyeknek</l>
					<l>Északra, keletre, délre lesietnek;</l>
					<l>Hol ma is ezer nyáj legel izzó nyáron,</l>
					<l>Mely alant telel ki, a tábla-lapályon,</l>
					<l>S az olasz - mint a móc cafatos bundáját -</l>
					<l>Nyárra fel, őszön le, hajtja selyem nyáját;</l>
					<l>Hol zamatos fűvön a nemes sajt, túró</l>
					<l>Harmattal születik: - ered a Volturno.</l>
				</lg>
				<p>2</p>
				<lg>
					<l>Hajts le, juhász, hajts le! dér lepi az ormot,</l>
					<l>Jobb a meleg síkon föl- s le barangolnod;</l>
					<l>Hajts le, juhász, hajts le! barmod olyan félénk</l>
					<l>Ím közelít harczaj, kürtriadás élénk,</l>
					<l>Ím tüzet ont egyre a tüzes mén lába,</l>
					<l>Ahogy acélkörmét veri a sziklába;</l>
					<l>Nincs nyugta madárnak, kövön-ugró vadnak,</l>
					<l>Mind égbe röpülnek, mind völgybe szaladnak.</l>
				</lg>
				<p>3</p>
				<lg>
					<l>Érkezik a tábor, által a gerincen,</l>
					<l>Hogy délre, keletre vágyva letekintsen,</l>
					<l>Délre, hol Aversza eshetik és Nápoly,</l>
					<l>Keletre, hol alföld hegyek alatt zsámoly.</l>
					<l>Hadait a király eléri, bevárja,</l>
					<l>Míg összeverődnek a völgyi lapályra,</l>
					<l>S miután fejenkint maga megszemléli,</l>
					<l>Két sereg áll rendben: keleti és déli.</l>
				</lg>
				<p>4</p>
				<lg>
					<l>Tetemesb az első: a királyi tábor.</l>
					<l>Gilét az utóbbit vezeti, a nádor,</l>
					<l>Vele zsoldos Wolfhárd s népe ötezernyi,</l>
					<l>Képesek a zsoldért nemzetöket verni.</l>
					<l>Ezt a király elsőbb útjára bocsátá,</l>
					<l>Merre a Volturnót tekeregni látá;</l>
					<l>S várni be hirt róla, bizonyos ujságot,</l>
					<l>Pihenteti még a többi lovasságot.</l>
				</lg>
				<p>5</p>
				<lg>
					<l>Jött is, a hét végin, szerencse kivánó</l>
					<l>Követ egy folt: küldé Venáfro, Tiáno,</l>
					<l>Hogy e városok az őrséget elűzték,</l>
					<l>Lajos lobogóját, strucait feltűzték.</l>
					<l>Jött azután más hír, hogy Cápua mellett</l>
					<l>A magyar seregnek ütközni se’ kellett,</l>
					<l>Mert, ki a Volturnón ellen akart állni,</l>
					<l>Szétveré a hadat Miklós, Cajetáni.</l>
				</lg>
				<p>6</p>
				<lg>
					<l>Fondi nemes grófja - üzené Giléti -</l>
					<l>Tudva, hogy a hidfőt zsoldos erő védi</l>
					<l>Innen is a vízen, túl is a szorosban,</l>
					<l>S Taránti Lajos bent Cápua városban:</l>
					<l>Hadaiból, amint Fondi felől hozta,</l>
					<l>Keletre, nyugotra egy részt kiszakaszta:</l>
					<l>Keljenek át a hegy, és a tenger felől</l>
					<l>S hátban támadjanak, mikor ő majd elől.</l>
				</lg>
				<p>7</p>
				<lg>
					<l>Úszva hogy átkeltek csillagtalan éjjel,</l>
					<l>Hajnalban uroknak jelezék lángfénnyel,</l>
					<l>Csak mint mezei tűz gömbölyü csilláma,</l>
					<l>De tudva előre azok szeri, száma.</l>
					<l>Visszafelelt arra Cajetáni mással:</l>
					<l>Egy domb tetején gyúlt nagy máglyarakással,</l>
					<l>Jel vala egyszersmind közös riadóra,</l>
					<l>Hogy talpra ki gyalog, és a lovas lóra.</l>
				</lg>
				<p>8</p>
				<lg>
					<l>Szembe a hídőrző csapatokat (mert még</l>
					<l>Széltére aludtak) pacuhán fölverték;</l>
					<l>- Ezek ugyan tudták, hogy jő Cajetáni,</l>
					<l>De fog ez éjjel négy mérföldnyire hálni.</l>
					<l>Most, a veszedelem nyakukba szakadván,</l>
					<l>Rohannak a hídra, csunya hátat adván,</l>
					<l>Százan is egy szélbe’, bár nem elég tíznek -</l>
					<l>Rohannak bizony a kész halálnak, víznek.</l>
				</lg>
				<p>9</p>
				<lg>
					<l>S lett volna veszély nagy, most csak igazándi,</l>
					<l>Ha észre nem veszi tulnan a Taránti;</l>
					<l>Hanem ez csatán nőtt zsoldosait hozza</l>
					<l>S hidon a futókat nyomja velök vissza.</l>
					<l>Harcoltak az ígért s kétszerezett bérért,</l>
					<l>Mintha csak a honért, vagy az édes bőrért,</l>
					<l>Szembe saját vérök, a szaladók ellen,</l>
					<l>Míg visszaszoríták, hogy csudát müveljen.</l>
				</lg>
				<p>10</p>
				<lg>
					<l>Ugyanis belátván a hídra futó had,</l>
					<l>Hogy itt a haláltól csak a halál óhat,</l>
					<l>Fordul az ellennek megkövesült arccal</l>
					<l>S mint az oroszlán, küzd; ki esik, ki harcol;</l>
					<l>Ki elesett, mint dölt fatövön, átlépve</l>
					<l>Háta megől más-más ugrik a helyébe,</l>
					<l>Így a legelsők közt sohasem lesz csorba,</l>
					<l>Míg Taránti s népe bevegyűl a sorba.</l>
				</lg>
				<p>11</p>
				<lg>
					<l>S bizony, Cajetáni, harcolva, de hátrál,</l>
					<l>E pihent erőnek helyet adna már-már;</l>
					<l>Hanem a vízen túl nagy riadás támad,</l>
					<l>Csatazaj, üvöltés vadul onnan áthat;</l>
					<l>Döbbenve Tarántit viszi ez az ujság,</l>
					<l>Rendeli: a hídnak kanócait gyujtsák,</l>
					<l>S mire Cajetáni odaér, már lángban</l>
					<l>Áll a Volturnó-hid egész hosszaságban.</l>
				</lg>
				<p>12</p>
				<lg>
					<l>Időt - tudja miér’ - nem halaszthat, húzhat,</l>
					<l>Tűz alatt a vízen hamar általúsztat</l>
					<l>De nem a város már égő kapujának,</l>
					<l>Hanem oldalt, jobbra s balra Cápuának.</l>
					<l>„Szomorú lőn ott a Taránti szüretje”</l>
					<l>Mond, ura szavával, Giléti követje:</l>
					<l>Cápuát ennek már be se kellett venni,</l>
					<l>Csak az égő várost oltani bemenni.</l>
				</lg>
				<p>13</p>
				<lg>
					<l>„Oda épen arra ért uram, a nádor,</l>
					<l>Hogy szét vala verve a mezei tábor</l>
					<l>S Cápuát felgyújtá a szaladó őrség;</l>
					<l>Most Fondi kezén van, s mienk az erősség.</l>
					<l>A nádor Aversza falait kerűli,</l>
					<l>De idő kell, csak míg rendesen megűli,</l>
					<l>Mert erős mód nélkül a hely, és derekabb</l>
					<l>Hős nem védhetné, mint kapitánya, Jakab.” -</l>
				</lg>
				<p>14</p>
				<lg>
					<l>Lajos ezt a jó hirt nyomba’ kihirdette,</l>
					<l>Új győzedelemre foglalónak vette,</l>
					<l>S megajándékozván Giléti követjét,</l>
					<l>Fondinak is küldé méltó köszönetjét.</l>
					<l>Azután vajdával s a többi vezérrel</l>
					<l>Régi tanácsukhoz új terveket érlel,</l>
					<l>Hogy az árulást is gyökerén elmessék,</l>
					<l>Meg az árúlót is kézre keríthessék.</l>
				</lg>
				<p>15</p>
				<lg>
					<l>Az vala itten baj, hogy a Durazzói,</l>
					<l>Mint gyermeki játék ügyesebb búvói,</l>
					<l>Nincs sehol is szembe tetemes táborral,</l>
					<l>Van mindenütt mégis, szakadást bújt, forral.</l>
					<l>Íme Lucérát, mely már Lajost uralta,</l>
					<l>Elhiteté, pártos lobogó leng rajta,</l>
					<l>Foggiát, Canózát megerősittette,</l>
					<l>Ugy tovább, a tengerpartra, magát vette.</l>
				</lg>
				<p>16</p>
				<lg>
					<l>Oka, miért szemben sereget nem láttat,</l>
					<l>Hogy Lajosunk ő rá ne tehessen vádat;</l>
					<l>De azért ez tudja, mi dologban sántít,</l>
					<l>S gyülöli jobban, mint előbb a Tarántit.</l>
					<l>„Csavaroghatsz, róka, csavaroghatsz!” monda,</l>
					<l>„Követünk száguldó paripákkal nyomba,</l>
					<l>S el-ütünk vagy futva, vagy utánad ásunk:</l>
					<l>De ki nem kerűlöd nagy boszuállásunk!”</l>
				</lg>
				<p>17</p>
				<lg>
					<l>És, mint hegyen űlő vészviharos felleg,</l>
					<l>Mely veszteg az ormon napokig is el-leng,</l>
					<l>Majd fölkerekedvén, levonúl a sikra,</l>
					<l>Hogy, fönt nézve, alább villámlik a szikra,</l>
					<l>Fönt napos a csúcs már, de alant a rétség</l>
					<l>Déli verőfényét elnyomta sötétség,</l>
					<l>Vonaglik a felhők idege, a villám,</l>
					<l>S a megszelelt zápor ködlik aláhullván:</l>
				</lg>
				<p>18</p>
				<lg>
					<l>Úgy a magyar tábor Púlyia [115] síkjára</l>
					<l>Sötét haragjában lassan alászálla,</l>
					<l>Csak fegyvere villog, hamidőn por-ködtül</l>
					<l>Fönt a magas bércen láthatja, ki ott ül;</l>
					<l>Odalent már kényén terítheti szárnyát,</l>
					<l>Ellepi e rónák dombjait és hátját,</l>
					<l>Arra nyomulván, hol közelebbi célja</l>
					<l>Még jó tova fekszik, a pártos Lucéra.</l>
				</lg>
				<p>19</p>
				<lg>
					<l>Fekszik az egy halmon, s falai e tájban</l>
					<l>Lerontva hevertek régebbi csatában;</l>
					<l>Károly lovalá fel, hogy ujonnan rakják,</l>
					<l>Megtörni ez által magyarok haragját.</l>
					<l>De nem volna még kész, csak, mondani, félig:</l>
					<l>A város atyái jobbnak azért vélik</l>
					<l>Nem várni be daccal Lajos közeledtét,</l>
					<l>Hódolni előre, bánva maguk tettét.</l>
				</lg>
				<p>20</p>
				<lg>
					<l>Követ indul mindjárt és fényes ajándék,</l>
					<l>Mellyel a pártütést szépíteni szándék.</l>
					<l>Hanem a fellegvár, egy kisded erősség,</l>
					<l>Mást gondola, mint a városbeli őrség:</l>
					<l>Taránti Lajosnak embere van benne</l>
					<l>Valami háromszáz, többre alig menne;</l>
					<l>Kapuját e fészek bátran becsukatja,</l>
					<l>S Johanna zászlóját fennyen lobogtatja.</l>
				</lg>
				<p>21</p>
				<lg>
					<l>Lajos az esdőknek mutat komoly arcot,</l>
					<l>S vete a városra vétke miatt sarcot,</l>
					<l>Hogy, mire odaér, ki legyen teremtve,</l>
					<l>Pedig inditá már a seregét rendbe.</l>
					<l>Ott, a város alatt, tábort üte várván,</l>
					<l>Hogy megváltsa magát tizede-becsárán;</l>
					<l>Közben az elfáradt hadait nyugtatja,</l>
					<l>S vidám lakomákon éteti-itatja.</l>
				</lg>
				<p>22</p>
				<lg>
					<l>Maga is a főbbek díszes seregében</l>
					<l>Szabad ég alatt űl mindennap ebéden;</l>
					<l>Hosszu rakott asztal s királyi teríték</l>
					<l>Körül ott szolgálnak mind úrfi leventék.</l>
					<l>De az alsóbb rend is, széllyel a mezőben,</l>
					<l>Apróbb tüzeiknél lakomáznak bőven;</l>
					<l>Nézi falakról ezt mind az egész város,</l>
					<l>Még a fellegvár is, bár kapuja záros.</l>
				</lg>
				<p>23</p>
				<lg>
					<l>Nem vala e kis vár fönt a fellegekben,</l>
					<l>Csak a város mellett, külön, egy öt-szegben,</l>
					<l>Nincs árka, fala sem roppant nagy erősség:</l>
					<l>De lovas tábortól nem félti az őrség;</l>
					<l>Most, látva naponkint, odalenn hogy’ élnek,</l>
					<l>Elbízza magát, hogy nyoma sincs veszélynek,</l>
					<l>Odalenn mulatság, étel-ital járja;</l>
					<l>S könnyü hadijáték kezdi, avagy zárja.</l>
				</lg>
				<p>24</p>
				<lg>
					<l>De Lajos szemét már e kis erősségen</l>
					<l>A nápolyi zászló szúrja vala régen,</l>
					<l>S mond egy nap ebédnél: „Csak az olasznak higyj!...</l>
					<l>Fiúk, ez a kis vár, úgy-e nekünk bakfitty? -</l>
					<l>Nosza, játsszatok ma egyet ilyet, Dénes!”</l>
					<l>Szólt vajda’ fiához - „futni a hely téres,</l>
					<l>Sugd meg Szécsinek és többi cimborádnak;</l>
					<l>Ezek a taljánok olyat úgy se’ láttak.”</l>
				</lg>
				<p>25</p>
				<lg>
					<l>Hamar az ifjúság színe nehány százig</l>
					<l>Össze is verődött, és „bakfittyet” játszik,</l>
					<l>Csak könnyü ruhában (így szabadon nyargal),</l>
					<l>De az öv mellé szúrt rövid éles karddal.</l>
					<l>Ritka, hosszu sorban kiki helyre lépe,</l>
					<l>Azután más-más sor utána, elébe,</l>
					<l>S mikor így fennálltak mint egy laza négyszeg,</l>
					<l>Várták a jeladást az ifju vitézek.</l>
				</lg>
				<p>26</p>
				<lg>
					<l>Kürtjelre a sorok elseje megindul</l>
					<l>Futni ahogy telik hősfi rugós intul,</l>
					<l>Kőhajításnyira egyszerre megállnak</l>
					<l>S térdre feszült kézzel „bakhátat” csinálnak.</l>
					<l>Ezt a követő sor, mintegy ugrógátúl</l>
					<l>- Mint lóra ki pattan a csipején, hátúl -</l>
					<l>Vállra vetett kézzel szöki át futtában</l>
					<l>S kürtszóra megállnak kicsi távolságban.</l>
				</lg>
				<p>27</p>
				<lg>
					<l>Majd a harmadik sor, negyedik is így tett,</l>
					<l>Az előtte hajlót átszökdösi mindet,</l>
					<l>Valamíg álló sor marad egy is hátra:</l>
					<l>Most futni jön a sor az első bakhátra.</l>
					<l>Így, mintha sok ember szénarendet forgat,</l>
					<l>Vagy szaladó felhő árnyékot borongat,</l>
					<l>Vagy hullámra ha kél tengeren új hullám:</l>
					<l>Váltja sor a sort, mind messzebbre nyomulván.</l>
				</lg>
				<p>28</p>
				<lg>
					<l>El-fele a vártól volt a futás hossza,</l>
					<l>De most jeladásra fordúl neki vissza,</l>
					<l>Összedugott kézzel a falakon nézik</l>
					<l>S nevetik Lajosnak ugrándi vitézit.</l>
					<l>Sor, sor után hogy’ jő falaik tövébe,</l>
					<l>Hova már le sem lát a Taránti népe,</l>
					<l>S nem látja, mi a cél (madarat sípszóval):</l>
					<l>Bevenni a várat emberi hágcsóval.</l>
				</lg>
				<p>29</p>
				<lg>
					<l>Rögtön az első sor, hogy a falig ére,</l>
					<l>Bakháttal, a karját feszíti kövére,</l>
					<l>Ugrik a másik sor, vállaira ennek,</l>
					<l>Hogy lépcsője legyen, kik utána mennek;</l>
					<l>Így rendre amíg a felyül állók karja,</l>
					<l>Testök’ egy ugrással vetheti a falra;</l>
					<l>Lett odafönn bezzeg zavar és ijedség:</l>
					<l>Most veszik észre, hogy nem tréfa, nevetség.</l>
				</lg>
				<p>30</p>
				<lg>
					<l>Kardjok - de ha volna!... ezeké már villog,</l>
					<l>Megettök az új sor szeme is már csillog;</l>
					<l>„Fegyverre!” kiáltják s kiki szalad érte;</l>
					<l>Ezalatt a párkányt más-más sor elérte.</l>
					<l>Lenn tárogató, kürt, síp, dob zaja roppan,</l>
					<l>Hozza Lajos népét hadi zárt sorokban,</l>
					<l>Fenn a falon állók szaporodnak egyre</l>
					<l>Hogy az őrségből már egy ha esik egyre.</l>
				</lg>
				<p>31</p>
				<lg>
					<l>Körülnézi magát Laczfi fia Dénes,</l>
					<l>Látja, hogy a sok szem ragyog, a kard éles.</l>
					<l>Nosza, míg az ellen rakásra verődik;</l>
					<l>Kaput elfoglalni, tárni ki faltőig.</l>
					<l>Úgy is lett; mire a várbeliek jöttek,</l>
					<l>Harcolni hiába, későn erőlködtek,</l>
					<l>Mert a kapu csak rés, melynek üregébe</l>
					<l>Ezerenkint tódul már a halál képe.</l>
				</lg>
				<p>32</p>
				<lg>
					<l>Ottan kegyelemre magukat megadták,</l>
					<l>Leborulván arcra mind az istenadták;</l>
					<l>Lajos a fegyvert-mit tőlük elszedette,</l>
					<l>S enniök adatván, szélnek eresztette.</l>
					<l>Ezalatt a város kifizetvén sarcát,</l>
					<l>Másnap az egész had megnyomta piarcát,</l>
					<l>Hogy rajta keresztűl indulva keletnek,</l>
					<l>Új tárgyat, új szárnyat adjon ez éneknek.</l>
				</lg>
				<p>33</p>
				<lg>
					<l>Foggia, szomszédát hallva, hogy és mint járt,</l>
					<l>Követet, váltságdijt küld elibök mindjárt;</l>
					<l>De Canóza bátor kapitánya, Rájmond,</l>
					<l>Nem olyan ember, ki minden „igent” rámond:</l>
					<l>Makacs ellenállást, nagy viadalt készit,</l>
					<l>Falait foltozza, biztatja vitézit,</l>
					<l>Tetemes földhányást megrak cölöpökkel,</l>
					<l>Körülveszi várát védelmi övekkel.</l>
				</lg>
				<p>34</p>
				<lg>
					<l>Hírét Lajos ennek útban ahogy vette,</l>
					<l>Nem várt akadálya bosszantja fölötte,</l>
					<l>S mond Laczfinak: „Itt mi jó-hosszan elűlünk;</l>
					<l>Addig hova tünhet a fő vad előlünk!</l>
					<l>Nosza, te a tenger városait hajtsd meg,</l>
					<l>Amit ő ott felfútt, a tüzeket fojtsd meg;</l>
					<l>Maga is, légy rajta, hogy kézbe kerűljön;</l>
					<l>Én addig e város falait meg-űlöm.”</l>
				</lg>
				<p>35</p>
				<lg>
					<l>S még aznap elosztván a sereget ketté,</l>
					<l>Vajda egyik résszel indúla keletté,</l>
					<l>Másikkal az úton magyarok királya</l>
					<l>Canóza felé tart, délies irányba;</l>
					<l>De azért nem lesz nagy köze a két hadnak,</l>
					<l>Mint folyam két ága, társ módra haladnak,</l>
					<l>Lajos a sík földön, part-szélen a vajda:</l>
					<l>Segíthet ez annak, az emennek, bajba’.</l>
				</lg>
				<p>36</p>
				<lg>
					<l>Alig eredt utnak Laczfi Apor István,</l>
					<l>Külde Averszától hírt a nádorispán,</l>
					<l>Kéri Lajost, haddal segítene rajta,</l>
					<l>Mert már a mezőn is magát alig tartja;</l>
					<l>Nem hogy bekerítné, sőt néha Jakabnak</l>
					<l>Emberi elsáncolt fészkére kicsapnak;</l>
					<l>Taránti Lajost is hallja, hogy Nápolynál</l>
					<l>Új zsoldosokat gyüjt, új sereget formál.</l>
				</lg>
				<p>37</p>
				<lg>
					<l>Lajosna ez a hír okoz erős gondot:</l>
					<l>Kénytelen hadától leküldeni Kontot,</l>
					<l>Gilétivel együtt hogy magukat tartsák,</l>
					<l>Míg ő odajuthat, és mind a magyarság.</l>
					<l>Igy a csapatjával - melynek olasz, német</l>
					<l>Zsoldost (amit Laczfi otthagya) mellé vett -</l>
					<l>Miklós Benevento útjára kiválván:</l>
					<l>Ostrom előtt nagyot gyengíte királyán.</l>
				</lg>
				<p>38</p>
				<lg>
					<l>De azért, Canózát mihelyest eléri,</l>
					<l>Nekifog, a vajdát se’ várja se’ kéri;</l>
					<l>Ha bevehetné, míg Laczfi meg is tudja;</l>
					<l>S minden nap a síkot döngeti és futja.</l>
					<l>Nem nézi henyén ezt árka megől Rájmond,</l>
					<l>Sőt a lovas népre gyalogival ráront,</l>
					<l>Vas sulymot is éjjel, fogas eszközt szórat,</l>
					<l>Ami által bénúl a lovon járó had.</l>
				</lg>
				<p>39</p>
				<lg>
					<l>Ám Lajos a népét tanítja gyalognak:</l>
					<l>Leugrani lórul, s vissza megint, szoknak,</l>
					<l>A második ember, ismert jeladásra,</l>
					<l>Addig paripáját tartja neki társa.</l>
					<l>Fejszét ezek, ásót lovaikon hoznak,</l>
					<l>Hova őrség nem jut, sebesen dolgoznak</l>
					<l>Rést ütni az árkolt, becölöpölt helyen,</l>
					<l>S lóra megint kapnak, ha közelg az ellen.</l>
				</lg>
				<p>40</p>
				<lg>
					<l>Így, de nem első nap, nem is egy próbára,</l>
					<l>Ásóval az árkot temetik símára,</l>
					<l>Az erős palánkon nagy kapu-rést törnek,</l>
					<l>S tele már lovassal elseje a körnek;</l>
					<l>Ez előtt a gyalog - mint szélnek a polyva:</l>
					<l>Hajtja tömött rendben, öli és gázolja;</l>
					<l>Kénytelen a belső övbe magát vetni</l>
					<l>S nyíl-, kopjavetéssel onnan verekedni.</l>
				</lg>
				<p>41</p>
				<lg>
					<l>De Lajos, megvetvén odabenn a lábát,</l>
					<l>Szaporítja mindig, s váltja lovasságát,</l>
					<l>Míg a második öv esik ép’ úgy kárba:</l>
					<l>Mi által az őrség beszorúl a várba.</l>
					<l>Most nagy munka, paraszt napi-szám néz rájok.</l>
					<l>Mert a falat védi széles teli árok:</l>
					<l>Azt lebocsátani, le az Ofántóba,</l>
					<l>Sok napi fáradság, hosszu kemény próba.</l>
				</lg>
				<p>42</p>
				<lg>
					<l>Alólrul az ásást a folyamnál kezdik,</l>
					<l>Ezer meg ezer kéz viradattul estig,</l>
					<l>Ugy viszik apránkint közelebb, a várnak,</l>
					<l>Hol már szikla- és nyil-zápor alatt járnak.</l>
					<l>Itt dolgozni lehet csak nehezen s éjjel</l>
					<l>S befödik az ásást hajnalra födéllel,</l>
					<l>Földet is a hídló-deszka fölé húznak;</l>
					<l>Mely alatt a várhoz mind közelebb csúsznak.</l>
				</lg>
				<p>43</p>
				<lg>
					<l>Lajos ezenközben készül az ostromra,</l>
					<l>Nagy fali hágcsókat gyüjt össze halomra,</l>
					<l>Számszerijat, álgyu-, bástyatörő gépet,</l>
					<l>Ácsai bárdolnak minden efféléket. -</l>
					<l>Hírt vajda felől is hoza már követje,</l>
					<l>Hogy erős Bárlettát harcolva bevette,</l>
					<l>Mert a kicsapott őr-hadakat üldözve,</l>
					<l>Népe vegyest omlott a nyilt kapu-közbe.</l>
				</lg>
				<p>44</p>
				<lg>
					<l>„Két dolog itt történt” szól a követ „Felség! -</l>
					<l>Mielőtt futásra vette az ellenség,</l>
					<l>Sőt emberűl, azon melegébe’ harcolt</l>
					<l>S fordíta, ha nyomtuk, vissza megint arcot:</l>
					<l>Honnan! az égből-e, vagy a föld gyomrábol?</l>
					<l>Mert nem láttuk jőni se’ közel, se’ távol,</l>
					<l>Pej paripán köztünk terem egy rőt barát</l>
					<l>S zúgatja temérdek karikás ostorát.</l>
				</lg>
				<p>45</p>
				<lg>
					<l>„Zúgatja, rohanván szembe az ellennek,</l>
					<l>Nincs arc, se’ merészség helyt állani ennek,</l>
					<l>Maga egész dandárt, csapatot megfuttat,</l>
					<l>Örül, aki még lát, örül, aki futhat.</l>
					<l>Buzogánya is van rengeteg a kápán</l>
					<l>S ha kit azzal érhet, egy se’ marad lábán,</l>
					<l>De ugyan ki merne hozzá közelítni,</l>
					<l>Mikor ostor-villám, kör módra, keríti?</l>
				</lg>
				<p>46</p>
				<lg>
					<l>„Nyilat ugyan, kopját szórnak vala rája,</l>
					<l>Hanem úgy kell lenni, hogy a nyíl sem járja,</l>
					<l>Vagy nem is érnek rá nagyon célba venni,</l>
					<l>Lova oly könnyű, hogy ahol ő, ott semmi.</l>
					<l>Megszalad az ellen, mi sarokban űzzük;</l>
					<l>S futva vegyest közte: »hol a barát?« nézzük:</l>
					<l>Nem volt sehol is már, se’ elül, se’ hátra,</l>
					<l>Úgy tűnt el, ahogy jött, mert senki se látta.</l>
				</lg>
				<p>47</p>
				<lg>
					<l>„Ily módon a várost nyargalva bevettük,</l>
					<l>Várbul is a férget hamar kivetettük;</l>
					<l>Ezt őrzeni Konrád’ zsoldosira bízza</l>
					<l>S mezei táborba tér a vajda vissza.</l>
					<l>Érkezik azonban tengeren öt gálya,</l>
					<l>Vele a Felséged kincses szenesálja</l>
					<l>Lesták uram, hozván sok ezer jó márkát -</l>
					<l>Sejti a németség, mit hoz, az öt bárkát.</l>
				</lg>
				<p>48</p>
				<lg>
					<l>„Nosza követekkel vajdára üzennek,</l>
					<l>Zsoldot nekik osszon, máskép haza mennek,</l>
					<l>A hátralevőt is csúf módra nagyítván,</l>
					<l>Előre is ennyit. Nem ád nekik István.</l>
					<l>Váltig csilapitja Konrád, a vezérök,</l>
					<l>Hogy a bátyja, Wolfhárd, kifizette bérök:</l>
					<l>Az oda van, távol, nem mondhatja szembe;</l>
					<l>Öccsét megkötözik s lökik egy verembe.</l>
				</lg>
				<p>49</p>
				<lg>
					<l>„Azzal fegyveresen a városba törnek,</l>
					<l>Polgárt, papot, asszonyt fosztanak és ölnek,</l>
					<l>Szalad a nép, veri a harangot félre:</l>
					<l>Vajda riad, béront; hány sokat kardélre,</l>
					<l>Konrádot a lyukból ereszti szabadon,</l>
					<l>A főcinkosokat mind’ vágatja agyon,</l>
					<l>A többit ujonnan esketi nagy hittel,</l>
					<l>S rakja meg a várost magyar őrizettel.”</l>
				</lg>
				<p>50</p>
				<lg>
					<l>Lajos az első hírt ráhagyta csodásnak;</l>
					<l>Gondolt valamit, de sose’ mondja másnak; -</l>
					<l>Hanem a másik hír keserűn bosszantá:</l>
					<l>„Több velök a baj, mint a nyereség” mondá.</l>
					<l>S rendeli, a zsoldot, ha való, fizessék,</l>
					<l>Ki rabol vagy sarcol, szigorún büntessék,</l>
					<l>„Hisz nevem így átok környezi, gyalázat:</l>
					<l>A föld népe reám csoda-é, ha lázad?”</l>
				</lg>
				<p>51</p>
				<lg>
					<l>Izené vajdának, Bári felé törjön;</l>
					<l>Azt nem, hogy Canózát ostromlani jöjjön:</l>
					<l>Maga személyében ezt hajtani végre -</l>
					<l>Lángol az ifjú szív ilyen dicsőségre.</l>
					<l>Laczfi tehát a part mentibe’ folytatta</l>
					<l>Utját, ahol Tráni hódola, s Melfetta,</l>
					<l>Ugy hogy csata nélkül elérhette Bárit,</l>
					<l>Hanem ostromhoz kell készülnie már itt.</l>
				</lg>
				<p>52</p>
				<lg>
					<l>Érkezik azonban nagy társzekerekkel</l>
					<l>Lesták is, a Laczfi adta kisérettel;</l>
					<l>Megörült a kincsnek Lajos hadi népe,</l>
					<l>Még serényebb a várt jutalom fejébe.</l>
					<l>Már kész is az árok, csak kicsi földnyelvet</l>
					<l>Hagytak vala gátul a vár vize mellett,</l>
					<l>És csak a döntő nap közeledtét várják,</l>
					<l>Hogy megeresszék a víz lefutó árkát.</l>
				</lg>
				<p>53</p>
				<lg>
					<l>Eközbe’ Lajoshoz hajtanak egy kémet:</l>
					<l>Nem tudni, ruhája olasz-e vagy német?</l>
					<l>Azt mondja: „magyar volt az apám, az ősöm”,</l>
					<l>Maga jött, úgy fogták a végbeli örsön.</l>
					<l>Kobzot vere távol régi magyar dallal,</l>
					<l>Köszöngete rájok vidáman itallal:</l>
					<l>Kopjavetésnyiről, intve, oda csalták,</l>
					<l>S borát megivák, de magát megvasalták.</l>
				</lg>
				<p>54</p>
				<lg>
					<l>Lajos egy-két szóval magyarul kérdezve -</l>
					<l>Négyszemközt valamit, mondja, fölfedezne;</l>
					<l>Parancsolja tehát, bőrig kimotozzák,</l>
					<l>S ha ártó szere nincs, sátrába behozzák.</l>
					<l>Mikor ez meglőn és semmit se’ találnak:</l>
					<l>Lábához a kobzos esik a királynak,</l>
					<l>Fogadja be, kérvén, dicső seregébe;</l>
					<l>Mert alattvalója szívébe’, lelkébe’.</l>
				</lg>
				<p>55</p>
				<lg>
					<l>Hadra ugyan nem nőtt a daliás honban:</l>
					<l>„Vétek miatt - úgymond - kizüllöttem onnan</l>
					<l>Mielőtt elmult a gyermeki esztendő:</l>
					<l>Bűnöm csak olyan hát, mint az eredendő.”</l>
					<l>Kérdi Lajos, mi az? - „Eljön az órája</l>
					<l>Kérni a kegyelmet, ha lesz érdem rája,</l>
					<l>Azt szerzeni jöttem, ha bevesz Felséged;</l>
					<l>Különösen most egy fölfedezés végett.</l>
				</lg>
				<p>56</p>
				<lg>
					<l>„Bujdosva, Canózát széltire megjártam,</l>
					<l>Tudom a dürgést jól odabent a várban,</l>
					<l>Ha valami hasznát veheti Felséged,</l>
					<l>Leirhatom szóval ezt az erősséget.”</l>
					<l>Lajos ígért neki aranyat százával,</l>
					<l>Ha igaz s hű kémnek bizonyúl szavával.</l>
					<l>„Igaz leszek és hű; a hazáért kém is:</l>
					<l>De az arany nem kell: fia vagyok én is”.</l>
				</lg>
				<p>57</p>
				<lg>
					<l>Érdekli Lajost már nagyon ez az ember:</l>
					<l>S rendeli, hogy tartsák ugyan őrző szemmel,</l>
					<l>De ne állják útját, ha menni kivánna,</l>
					<l>Csak, hova jár? mit tesz? lessenek utána.</l>
					<l>Csakugyan, a kobzos leirá mindenkép:</l>
					<l>Mi, hogy’ van? a várfal hol erősebb, gyengébb?</l>
					<l>Hágcsót hova könnyebb, hol bakot használni?</l>
					<l>S új akadály nélkül odabent leszállni?</l>
				</lg>
				<p>58</p>
				<lg>
					<l>Napot a király hát tűz ki rohanásra,</l>
					<l>S éjet hogy a földnyelv által legyen ásva,</l>
					<l>Sikerűlt is: foly már a vize, mint tenger,</l>
					<l>Alig ugrálhat ki előle az ember.</l>
					<l>Folyam-oldalon most, hol tábora fekszik,</l>
					<l>Mutatja Lajos, hogy ostromra törekszik,</l>
					<l>Állít oda sok nagy várbakoló gépet;</l>
					<l>S kő-dobni, nyilazni váltva özön népet.</l>
				</lg>
				<p>59</p>
				<lg>
					<l>Másnap is ez ál-harc, harmadnap is így ment.</l>
					<l>Oda hordat Rájmond védelemre mindent,</l>
					<l>S vissza király’ népét veri önbizottan,</l>
					<l>Mert a fal erősebb, magasabb is ottan.</l>
					<l>Ámde Lajos éjjel, negyedik hajnalra,</l>
					<l>Viteté hágcsóit a tulsó oldalra,</l>
					<l>S fiatal hősökből kiszemel pár százat,</l>
					<l>Kikkel, hiszi, bátran a falakra mászhat.</l>
				</lg>
				<p>60</p>
				<lg>
					<l>Fő vala ott Szécsi, Ujlaki (mert távol</l>
					<l>A Laczfi-rokonság, s Dénes az apjával),</l>
					<l>Barta, Lukács, mind a kettő Hedervári,</l>
					<l>Kanizsai János: nagy törzsek sudári.</l>
					<l>Apróbb nemesekből: a Nercsei, Vesszős</l>
					<l>A király testőre, vala még föltetszős,</l>
					<l>Dobai, Soós, Lengyel, Moroczok, s több számos,</l>
					<l>S vice-lovászmester Besenyei János.</l>
				</lg>
				<p>61</p>
				<lg>
					<l>Parancsot is ád ki: ha ő a falon van;</l>
					<l>Mi történjék akkor. Jelentik azonban,</l>
					<l>Hogy a kobzos eltünt nyom nélkül az éjjel:</l>
					<l>Megdöbbent a király, mért is ereszté el.</l>
					<l>Habozott, a tervét ne vesse dugába?,</l>
					<l>De szégyelte is már, bízott is magába:</l>
					<l>„Ejnye! pedig az most nagyon kellett volna:</l>
					<l>Nosza, teremtsétek ide mindjárt” - szóla.</l>
				</lg>
				<p>62</p>
				<lg>
					<l>Hajnal előtt kisded, bátor csapatával,</l>
					<l>A déli mezőre lopózkodik által,</l>
					<l>Hol az ostromhágcsók lerakva hevernek;</l>
					<l>S várja riadását tulsó hadi-jelnek.</l>
					<l>Mikor az megroppan, s túl már csata bömböl,</l>
					<l>Lárma, üvöltés zúg, kő hullva dörömböl:</l>
					<l>Ő viszi hágcsóját legelűl a falnak,</l>
					<l>Társai, tett rendben, utána rohannak.</l>
				</lg>
				<p>63</p>
				<lg>
					<l>S íme, barátot vesz most a király észre,</l>
					<l>Hármas, erős hágcsót támogat félkézre,</l>
					<l>Vele a kobzos, de nincs nála kobozza,</l>
					<l>Csak társa nagy pajzsát, buzogányát hozza.</l>
					<l>Megnézi keményen Lajos a barátot</l>
					<l>(Nem szokta feledni, akit egyszer látott),</l>
					<l>S mikor a hágcsó fenn éri a vár falát,</l>
					<l>Odakiált: „hó várj? s jer utánam, barát.”</l>
				</lg>
				<p>64</p>
				<lg>
					<l>Ezzel maga indúl a király előre,</l>
					<l>Teszi gyorsan lábát s szalad a lépcsőre,</l>
					<l>Utána paizzsal a barát s bunkóval,</l>
					<l>S mind a vitéz, itt, vagy a többi hágcsóval.</l>
					<l>De szelét vevé már Rájmond is a bajnak,</l>
					<l>Sokan az őrségből ide átrohannak</l>
					<l>Követ a hágcsókra, nyilat, üszköt szórván,</l>
					<l>Hágcsóstul az embert vissza hanyatt tolván.</l>
				</lg>
				<p>65</p>
				<lg>
					<l>Hengeredék nagy kő rettenetes szála</l>
					<l>A lépcsőre, melyen maga Lajos álla;</l>
					<l>Ütni buzogánnyal a barát azt félre</l>
					<l>Akará, de hátul nem esett kezére,</l>
					<l>Oldalt szegi mégis, kivül a lajtorján;</l>
					<l>De jaj! egyik csúcsa királyt lesodorván</l>
					<l>Veti alant a mély, iszapos árokba,</l>
					<l>S mint holt hever ottan, sok lábnyira bukva.</l>
				</lg>
				<p>66</p>
				<lg>
					<l>Barátot is a kő mintha lesöpörné;</l>
					<l>Szökik azon percben talpra Lajos mellé,</l>
					<l>Megnézi, tapintja, felkapja ölébe,</l>
					<l>Pajzsát kövek ellen mind’ tartva fölébe,</l>
					<l>S kiált, hogy eresszen le valaki hágcsót:</l>
					<l>Akkor veszik észre, miféle bukás volt!</l>
					<l>Létrát a fenékre vetekedve nyújtnak,</l>
					<l>Ijedve a hősök a királyhoz futnak.</l>
				</lg>
				<p>67</p>
				<lg>
					<l>„Él, él! csak elájult” s viszik a táborra,</l>
					<l>A mai várvívás - marad az máskorra,</l>
					<l>Marad, mikorára jó Istennek tetszik,</l>
					<l>Mert a király ágyban, nagy-betegen fekszik.</l>
					<l>Vette neszét rögtön Rájmond a zavarnak,</l>
					<l>Hogy a falon így járt királya magyarnak.</l>
					<l>S ütni vasat izzón - kicsap és kiomló</l>
					<l>Hada ostromlottból leve ím ostromló.</l>
				</lg>
				<p>68</p>
				<lg>
					<l>Támadja merészen a keritett tábort,</l>
					<l>Ha ma visszaverték, holnap meg’ aláront;</l>
					<l>Mindennap a király a viadalt hallja,</l>
					<l>S csak nyög, de a várat hagyni nem akarja,</l>
					<l>Se’ hogy a vajdának hírt adjanak erről,</l>
					<l>Hallani se’ róla, mint neki szégyenről,</l>
					<l>Mintha gyalázat vón’ ami nevén szárad:</l>
					<l>Ha be nem vehetné maga ezt a várat.</l>
				</lg>
				<p>69</p>
				<lg>
					<l>Sokan a tábort már, kincseivel, féltik,</l>
					<l>Jobban urok drága szabadságát, éltit;</l>
					<l>Kérve Lajost kérik az urak, hogy hagyja</l>
					<l>Máskorra e várat: de nincs foganatja.</l>
					<l>Egy nap azonban csak nem üte ki Rájmund,</l>
					<l>Nem győzi talán már, s pihen avagy ráunt?</l>
					<l>Nem, hanem ormáról látja magas foknak,</l>
					<l>Hogy messzi keletről csapatok mozognak.</l>
				</lg>
				<p>70</p>
				<lg>
					<l>István hada volt ez, ki bevévén Bárit,</l>
					<l>Jön, s megközelité Canóza határit,</l>
					<l>Seregét félkörben szétrendeli túlnan,</l>
					<l>Maga jő, s királyát kérdi, hogy’ és hol van?</l>
					<l>Mikor elmondák a szomorú ujságot,</l>
					<l>Nem birta lenyelni ezt a bosszuságot,</l>
					<l>Hanem a királynak sátrába belépve,</l>
					<l>Dorgáló szavakkal állt ágya elébe.</l>
				</lg>
				<p>71</p>
				<lg>
					<l>Mint atya dorgálja szeretetből fiát:</l>
					<l>Feddi szeretve, de szigorún a királyt,</l>
					<l>Hogy drága személyét, köz módra kitette,</l>
					<l>Míg ő oda harcolt, s győz vala érette.</l>
					<l>„Azt vártam” Lajos így fordítja meg a szót,</l>
					<l>„Kötözve hozod már nekem a Durazzót:</l>
					<l>De csak elkésett bölcs tanácsokat hallok.”</l>
					<l>Nem felel a vajda, szomorún kiballag.</l>
				</lg>
				<p>72</p>
				<lg>
					<l>Odakinn azonban - mert dolga temérdek -</l>
					<l>Nincs ideje lomhán búsúlni vezérnek:</l>
					<l>Vár körül az összes hadakat megnézi,</l>
					<l>Holnapi ostromra rendeletit tészi:</l>
					<l>De szegény Rájmondnak leesett az álla,</l>
					<l>Mint ki Durazzótól mentő-hadat vára,</l>
					<l>S most e helyen ím jött négyszeres ellenség,</l>
					<l>Kint az nyomja körül, benn gyötri az ínség.</l>
				</lg>
				<p>73</p>
				<lg>
					<l>Látja, hogy e sok nép a keritett várban</l>
					<l>Megtörheti őket, akar egy mozsárban;</l>
					<l>Követet Lajoshoz küld hát izenettel,</l>
					<l>Hogy megadja várát - szabad elmenettel.</l>
					<l>Így már tetején leng király lobogója,</l>
					<l>S hada tovább indul (magát viszi kólya)</l>
					<l>Melfi alá, délre; de míg oda érnek,</l>
					<l>Ászkoli és Trója hódol a vezérnek.</l>
				</lg>
				<p>74</p>
				<lg>
					<l>Lajos a barátról nem szólt eleinte,</l>
					<l>De most, hogy az útban tétova tekinte</l>
					<l>S nem látja sehol sem, kérdi lovászátul:</l>
					<l>Hova lett? s mi történt vele aztán hátul?</l>
					<l>„Felséged után az árokba, iszapba</l>
					<l>- Leesett úgy véltük - de leugrott abba</l>
					<l>S felhozta, kövektől paizsával védvén;</l>
					<l>Hova tűnt? nem láttuk, szörnyü zavar lévén.</l>
				</lg>
				<p>75</p>
				<lg>
					<l>„Hanem az a kém, vagy fegyver-hordozója,</l>
					<l>Az itt van - ahol megy! tudna talán róla -”</l>
					<l>De Lajos nem akart szólni a kobzossal:</l>
					<l>Hadd vezekeljen még amaz orgyilkossal!</l>
					<l>Hadd lézengjenek itt a tábora mellett;</l>
					<l>Meglátja, ha kérik tőle a kegyelmet,</l>
					<l>Kell arra sok érdem, többféle fogantyu:</l>
					<l>S érdemre, ha volt s nincs, legerősb sarkantyu.</l>
				</lg>
				<p>76</p>
				<lg>
					<l>Kapuit azonban Melfi ki nem nyitván,</l>
					<l>Tábort ver alatta Laczfi Apor István,</l>
					<l>Pihenést az útból hadainak enged,</l>
					<l>Mialatt csak szóval a várba izenget.</l>
					<l>Királynak is együtt várja üdűlését:</l>
					<l>Nem birja feledni minapi feddését,</l>
					<l>Az ostrom, akarja, szeme előtt folyjon,</l>
					<l>Dicsősége, ha lesz, reá háramoljon.</l>
				</lg>
				<p>77</p>
				<lg>
					<l>Lajos a kő-zúzást viseli vállába’,</l>
					<l>S fáj még az eséstől ficamult ballába,</l>
					<l>Így lóra nem űlhet, hanem azért kólyán</l>
					<l>Megszemléli hadát, mind’ kiparancsolván.</l>
					<l>Mikor ezt elvégzé, s már vissza, bekészült:</l>
					<l>Ime, hallik távul megriadó rézkürt,</l>
					<l>Odanéz mindenki, fegyverhez is kapnak,</l>
					<l>Azt híve, hogy a vár védői kicsaptak.</l>
				</lg>
				<p>78</p>
				<lg>
					<l>De nem az volt: egy őr jelenti királynak,</l>
					<l>Hogy lovasok, ketten, tábor előtt állnak,</l>
					<l>Hirnök az elsője, társa fuvall kürtöt:</l>
					<l>„A nápolyi király - mondják - ide küldött.”</l>
					<l>„Ki az?” veti Lajos: „ez már szemtelenség!”</l>
					<l>Rendeli mégis, hogy elébe vezessék,</l>
					<l>Azalatt a hirnök, az övé, készűljön;</l>
					<l>Címer-köpönyegben paripára űljön.</l>
				</lg>
				<p>79</p>
				<lg>
					<l>Kajdásza Lajosnak hamar is készen lett,</l>
					<l>Fehér köpönyegén, a királyé mellett,</l>
					<l>Kivarrva selyemmel, arany-ezüst hímmel</l>
					<l>Ragyog a sokféle birodalmi címer.</l>
					<l>A nápolyi szintén címer-lepedőben</l>
					<l>(Lilioma, strucca ennek is van bőven)</l>
					<l>Érkezik, és távol, a királlyal szembe,</l>
					<l>Kiáltja beszédét olaszul ily rendbe’:</l>
				</lg>
				<p>80</p>
				<lg>
					<l>„Királya Nápolynak - két Sziciliának</l>
					<l>Jön elibe haddal a magyar királynak;</l>
					<l>De hogy a nép vérét ne ontsa, kimélje:</l>
					<l>Kész a hadi kockát így dönteni véle:</l>
					<l>Párbajra kiszólit Páris-, Avinyonba,</l>
					<l>Vagy Perugiába, vagy ide Nápolyba,</l>
					<l>Szabad a választás előtted e négyben:</l>
					<l>S aki győztes marad, Nápoly azé légyen.”</l>
				</lg>
				<p>81</p>
				<lg>
					<l>Meghirdette Lajos e szavak értelmét</l>
					<l>Saját hirnökével, aki tudja nyelvét;</l>
					<l>Azalatt a választ érleli, fontolja,</l>
					<l>Mind veszedelmes hely, hová amaz csalja:</l>
					<l>Párisban: a király anyai nagybátyja;</l>
					<l>Avinyonban ismét a pápa: barátja;</l>
					<l>Perugia, Nápoly; az övé, kész csapda:</l>
					<l>„Azt hiszed” így dörmög „belémegyek abba”?</l>
				</lg>
				<p>82</p>
				<lg>
					<l>„Kiálts neki, hirnök, a nevemben választ”.</l>
					<l>Szava után, hirnök igy váltogatá azt:</l>
					<l>„Uram-fejedelmem fölötte csudálja,</l>
					<l>Ki lehet Nápolynak mostani királya?</l>
					<l>Taránti Lajost nem illetheti Nápoly,</l>
					<l>Örököse annak kicsi Mártell Károly; -</l>
					<l>Különben a herceg lovag is, vitéz is;</l>
					<l>Vele uram harcra kiállani kész is.</l>
				</lg>
				<p>83</p>
				<lg>
					<l>„De nem a négy helyen; e világos okra:</l>
					<l>Kettő az övé most, kettő pártját fogja;</l>
					<l>Hanem a császár, - vagy Londonban a király,</l>
					<l>Vagy akviléjai főpap előtt - kiáll.</l>
					<l>Azonban, e harcot ő nem azért kezdte,</l>
					<l>Hogy amolyan hosszú pórázra eressze:</l>
					<l>»Megyek« - úgymond - »várjon: ott szembe kihívhat</l>
					<l>Velem, a két tábor s Isten előtt, vívhat.«” -</l>
				</lg>
				<p>84</p>
				<lg>
					<l>Hírnök magyarúl ezt s olaszúl kiáltván,</l>
					<l>Elvágtat a másik, fehér lova hátán.</l>
					<l>Lajos pedig készül ostromlani Melfit,</l>
					<l>Vitatja naponként vajdával a tervit.</l>
					<l>Maga is már zsendül; - mikor aztán fent űl</l>
					<l>Paripáján egy nap: ég föld belerendül,</l>
					<l>Kap olyan éljenzést, hogy bent is az őrség</l>
					<l>Ijedve fut össze: „oda az erősség!”</l>
				</lg>
				<p>85</p>
				<lg>
					<l>Még nincs; de jelenti ez az öröm-lárma</l>
					<l>S harckedv, hogy oda lesz Melfi jeles vára.</l>
					<l>Hanem a készűlést minek irjam hosszan?</l>
					<l>Toldit is egy percre kell hogy előhozzam.</l>
					<l>Hogy megjöve, tudjuk legelébb Bárletta</l>
					<l>Mezején, próbául, erejét mutatta;</l>
					<l>Azután a kobzost küldötte be kémnek,</l>
					<l>Hogy nézze ki sorját király seregének.</l>
				</lg>
				<p>86</p>
				<lg>
					<l>Tőle Canózánál éjjel a hirt kapta,</l>
					<l>Mikor a halálból Lajost kiragadta;</l>
					<l>De azóta nem jött: „Nem akart ismerni!</l>
					<l>Nincs tőle kegyelmet se’ várni, se’ nyerni.</l>
					<l>Ismert pedig, ismert: ha nem ismert volna,</l>
					<l>Teszi, ugyan, lábát velem egy hágcsóra?...</l>
					<l>Bizza reám éltét?... Most, hogy megmentettem,</l>
					<l>Nagy feledékenység csap össze felettem.”</l>
				</lg>
				<p>87</p>
				<lg>
					<l>Így panaszol gyakran. Kobzos, ha jön éjjel,</l>
					<l>Szép szót neki, víg dalt hoz teli reménnyel;</l>
					<l>Ketten a tábortól félre; odább laknak,</l>
					<l>Hol pányva-cövekjét verik a lovaknak,</l>
					<l>S kunyhót gabalyítnak hol Toldi pihenjen;</l>
					<l>Kobzos a föld-népét elfüstöli könnyen,</l>
					<l>Arra egyéb sem kell odavetett szónál:</l>
					<l>„A Cola ez! aki malomkővel górál.”</l>
				</lg>
				<p>88</p>
				<lg>
					<l>Vajda pedig, várván ura felgyógyultát,</l>
					<l>Nem nézi henyén a drága idő multát,</l>
					<l>Hanem, ami tervet kieszeltek ketten,</l>
					<l>Azt végzi naponkint, munka-feszítetten.</l>
					<l>Ásata elébb is száraz, öblös kútat,</l>
					<l>Honnan a vár alá hajt egyenes útat,</l>
					<l>Mely a várdomb és a kőfal alatt menne;</l>
					<l>Száraz agyagdomb; nincs vízfakadék benne.</l>
				</lg>
				<p>89</p>
				<lg>
					<l>Mint földi vakondok túrva sötét lyukban,</l>
					<l>Hol nem is alítnád, egyszer előbukkan:</l>
					<l>Úgy kezde a várba fúratni al-útat,</l>
					<l>Melyen az ostromlók dandára befuthat.</l>
					<l>Nyiltan is emellett készűleti folynak:</l>
					<l>Sűrü rekettyéből lésza-sövényt fonnak;</l>
					<l>Mely födje nyilaktól fal-megrohanáskor, -</l>
					<l>Sok öreg ijj, hágcsó készüle, mint máskor.</l>
				</lg>
				<p>90</p>
				<lg>
					<l>Hanem észrevette a vár kapitánya,</l>
					<l>Hogy ama földtúrás mire való bánya:</l>
					<l>Kinézte, kimérte, hova szolgál vége</l>
					<l>S kifelé belülről aknát visz elébe.</l>
					<l>Foly, halad a munka sürögő mécs mellett,</l>
					<l>Hova nem hat napfény, sem az élő szellet,</l>
					<l>Már hallik is, amint - sírt ásva magoknak -</l>
					<l>Innen ezek, túlról amazok dobognak.</l>
				</lg>
				<p>91</p>
				<lg>
					<l>Vajda hogy ezt hallá, monda: „hisz’ ez pompás,</l>
					<l>Minekünk segít, ha szembe velünk ott ás;</l>
					<l>De ha már a tulsó dübögés átrendűl,</l>
					<l>Egymásra ma-holnap bukkan a nép szemtül.</l>
					<l>Rohanás ezt rögtön a falra kövesse,</l>
					<l>Felséged a külső viadalt vezesse,</l>
					<l>De ne elüljárjon, csak utánok nézzen;</l>
					<l>Én majd a sötétség dolgait intézem.”</l>
				</lg>
				<p>92</p>
				<lg>
					<l>S nem sajnálva magát, se’ tulajdon vérit,</l>
					<l>Szólítja fiát és ifiabb testvérit:</l>
					<l>(Miklós vala, Mihály, és Pál ezek öccse)</l>
					<l>Bátor, erős népet válasszanak össze:</l>
					<l>Maguk ezt fáklyával harcolni vezessék,</l>
					<l>Vissza saját útján, s ki az ellent vessék,</l>
					<l>Ki az aknából és be megint a várba, -</l>
					<l>Ha belül rekednek, az sem esik kárba.</l>
				</lg>
				<p>93</p>
				<lg>
					<l>Mert már is, alatta rohanó lészáknak,</l>
					<l>A király vitézi falra imé hágnak;</l>
					<l>Ott látom Ivánkát a csapatok élén,</l>
					<l>S mind a javát-színét, ha sorra beszélném.</l>
					<l>Sárga-kesely lován a király vezérel,</l>
					<l>Küldözi parancsát mindenhova szélyel;</l>
					<l>Buzdít, a köz embert szólítja nevérül,</l>
					<l>Maga is vágtatva fordul avagy térül.</l>
				</lg>
				<p>94</p>
				<lg>
					<l>Hágcsót a falon már, eleven teherrel,</l>
					<l>Kit félig, kit odább rakva meg emberrel,</l>
					<l>Látni, miként kúszó növevényt karóján,</l>
					<l>Csakhogy ez a kúszás nagyon borzasztó ám!</l>
					<l>Fent a várbeli nép forró vizet, ólmot,</l>
					<l>Szurok égő fáklyát, nyilat, követ szór ott,</l>
					<l>Nagy villa-doronggal, hosszu csapófával</l>
					<l>Feldönti a hágcsót, emberi súlyával.</l>
				</lg>
				<p>95</p>
				<lg>
					<l>Egy létra tünék most szemébe királynak,</l>
					<l>Félre, hol a védők kevesebben állnak;</l>
					<l>Legfelül a kobzos, négy-öt ha kiséri,</l>
					<l>Keze a párkányt is már csaknem eléri.</l>
					<l>Hanem észrevette egy őr s nagyot ordít,</l>
					<l>Követ a hágcsóra hevenyén lefordít,</l>
					<l>Ugranak - a többi még jókor - előle:</l>
					<l>Kobzost leüté... úgy hiszi a fal őre.</l>
				</lg>
				<p>96</p>
				<lg>
					<l>De nem: - alulfordult bátor ügyes ésszel,</l>
					<l>Létra fogát alul megragadá kézzel,</l>
					<l>Úgy csüng vala teste, míg legurult szépen</l>
					<l>A nagy kő, s maradott maga, keze épen.</l>
					<l>Ekkor a lépcsőre rugta magát vissza,</l>
					<l>S, fent, a falon áll már, hol az épen tiszta</l>
					<l>(Mert az az egy őr is oda ment, hol baj van);</l>
					<l>S lefelé kardjával integet a zajban.</l>
				</lg>
				<p>97</p>
				<lg>
					<l>Egyedűl ott villog - csak percnyi jelenség:</l>
					<l>Mert nagy riadás lett: „Falon az ellenség!”</l>
					<l>Száz szem nézi agyon, száz fegyver, a kobzost:</l>
					<l>Gondolja szegény, hogy futni se’ szégyen most:</l>
					<l>Le megint a hágcsón, függve alul kézen</l>
					<l>Szalad és futását így végzi merészen,</l>
					<l>Nagy kő- s fa-culáptól, mely görgene rája,</l>
					<l>Megvédi a hágcsó kettős oldalfája.</l>
				</lg>
				<p>98</p>
				<lg>
					<l>Míg kobzos az őrt így maga ellen csalja,</l>
					<l>Azalatt Ivánka, Szécsi nemes sarja,</l>
					<l>Sűrü vasas néppel, mely követi nyomban,</l>
					<l>Fel birt verekedni, és már a falon van.</l>
					<l>Harcolva keményen, a maga hágcsóját</l>
					<l>Megvédi, bevárván csapatja utólját,</l>
					<l>Melyet aztán mások folytába követnek;-</l>
					<l>Így dölt sora el a fali történetnek.</l>
				</lg>
				<p>99</p>
				<lg>
					<l>Iszonyúbb a másik; az a földalatti,</l>
					<l>Hova erős dandárt vezet a négy Laczfi</l>
					<l>Olyan uton, hol még az erős sem bátor,</l>
					<l>Mert a „halál völgye” az a szűk sikátor.</l>
					<l>Dolgozik a csákány, zúg tompa ütése,</l>
					<l>Mindjárt kész a halál nyilt, pokoli rése;</l>
					<l>Némán a vitézek kebele is dobban,</l>
					<l>Nem fél, de rebeg: hogy kire mi vár ottan?</l>
				</lg>
				<p>100</p>
				<lg>
					<l>Vak dúlakodás, holt tetemekre hágó,</l>
					<l>Hol fegyver a csákány, kapa, veremvágó,</l>
					<l>Honnan a megtorló hullát, sebesűltet</l>
					<l>Úgy kell takarítni, mint az ásott földet;</l>
					<l>S mint víz ha erősen fakad a bányába,</l>
					<l>Úgy tapos a vérben a vitézek lába,</l>
					<l>Úgy foly ki az ásás alacsonyabb végén -</l>
					<l>A nap is elszörnyed rettenetességén!</l>
				</lg>
				<p>101</p>
				<lg>
					<l>Így a Laczfiak itt, fenn a király népe</l>
					<l>Behatolnak a vár kellős közepébe;</l>
					<l>Látja az őrség e két folyamot fenn, lenn,</l>
					<l>S könyörög éltéért, nem is áll már ellen. -</l>
					<l>Hanem én, követve a bősz hadi kockát,</l>
					<l>Nagyon is felejtém Rozgonyi Piroskát:</l>
					<l>Kell mondanom egy szót, maga helyén, róla,</l>
					<l>Bár ez az ének már untig elég volna.</l>
				</lg>
				<p>102</p>
				<lg>
					<l>Piroska, Piroska! szép hajnali álmom!</l>
					<l>Így kell-e tetőled végre is megválnom?</l>
					<l>Pünkösti virág, kit e dalomnak bájul</l>
					<l>Tűztem homlokára, így kell hogy aláhúllj?...</l>
					<l>Más volt az idő, hajh! más akkor az ég is,</l>
					<l>Felhős, borus ámbár - de tavasz volt mégis:</l>
					<l>Most fagyos őszöm, mely nem engedi nyilnod,</l>
					<l>Arravaló csak, hogy elsöpörje szirmod’.</l>
				</lg>
				<p>103</p>
				<lg>
					<l>Érzi közel végét, már kész is az útra;</l>
					<l>Vissza, derült arccal; néz a rövid multra,</l>
					<l>Meggyónta világi bűneit... szerelmét:</l>
					<l>Maga Csanád érsek vette le a terhét.</l>
					<l>Egy gyötri csupán még: ama síri átok,</l>
					<l>- Bárha ezért Csanád szintén megbocsátott, -</l>
					<l>S mond Örzsinek (aki gyakori mellette,</l>
					<l>Mert csakis a fátyolt hogy még föl nem vette):</l>
				</lg>
				<p>104</p>
				<lg>
					<l>„Oh, Örzse; galambom! a kezem oly gyenge:</l>
					<l>Írnál egy levelet, édes, a nevembe’,</l>
					<l>Hogy Toldit a törvény ártatlanul üldi; -</l>
					<l>Királynak az érsek, igérte, elküldi.”</l>
					<l>Örzsi egy asztalkát odatolt az ágyhoz,</l>
					<l>Tollat, iróeszközt... olyan új hártyát hoz,</l>
					<l>Mely nem is állatbőr, hanem úgy csinálják; -</l>
					<l>Bizalommal ekkép szólítja királyát:</l>
				</lg>
				<p>105</p>
				<lg>
					<l>„Felségedet (úgymond), terhére ne váljon,</l>
					<l>Üdvözlöm utószor, a halálos ágyon;</l>
					<l>Mert szívem egy átok, - kései vád nyomja,</l>
					<l>Nem mehetek azzal örök nyugalomra.</l>
					<l>Toldi vitéz, hallom, oda bújdosik most,</l>
					<l>Üldözi törvény, mint fosztogatót, gyilkost,</l>
					<l>Üldözi az egyház rettenetes átka,</l>
					<l>Hogy engem kirabolt, férjemet levágta.</l>
				</lg>
				<p>106</p>
				<lg>
					<l>„Mi esett közöttünk a temető-boltban:</l>
					<l>Isten előtt - kihez indulok - meggyóntam</l>
					<l>Fő lelki-atyámnak Telegdi Csanádnak; -</l>
					<l>Nincsen ahoz többé köze a világnak.</l>
					<l>De, hogy őt nem hozta oda rabló szándék,</l>
					<l>Azt tudom, azt vallom, - hitet is ajánlnék,</l>
					<l>Eskü-tanúságot (de tilos) amellett,</l>
					<l>Lenne bár utolsó ajkamon e szellet.</l>
				</lg>
				<p>107</p>
				<lg>
					<l>„Hogy esett a rablás? nem tudom azontul;</l>
					<l>Elaléltam ismét erős fájdalomtul</l>
					<l>(Ugy kell lenni) mikor Toldit elátkoztam,</l>
					<l>Mert gonosztevőül én is őt okoztam.</l>
					<l>Oh, ne érje utól, ne soha, ez átok!</l>
					<l>Visszavonom, s mindent neki megbocsátok:</l>
					<l>Nem tette orúl; mint gyilkos, utonálló,</l>
					<l>Bajt-víva tevé, mint nő boszuját álló.</l>
				</lg>
				<p>108</p>
				<lg>
					<l>„Későre tudám meg, hogy titkon a fűzek</l>
					<l>Rejtekiből nézték idevaló szűzek,</l>
					<l>Toldi hogyan vívott sok ideig Tarral,</l>
					<l>Ez egész fegyverben, amaz egy szál karddal.</l>
					<l>De tanúnak őket senki be nem híván,</l>
					<l>(Fogadásuk tiltja, mit az ily pör kíván):</l>
					<l>Mostanig ezt őrzék hallgatva magokban,</l>
					<l>Nem érhete érőt szavuk e dologban.</l>
				</lg>
				<p>109</p>
				<lg>
					<l>„Esedezem hát - ki földi képe Annak,</l>
					<l>Ki kegyelem-forrás - Felséges uramnak:</l>
					<l>Kegyelemből Toldi lovagot feloldja,</l>
					<l>- Ne legyen hős kardján alacsony bűn foltja.</l>
					<l>Érsek is az átkot leveszi, igéri;</l>
					<l>Felséged’ is árva szolgálója kéri,</l>
					<l>Nyúlak szigetében, hol apáca (most a</l>
					<l>Fejedelem-asszony) - Rozgonyi Piroska.”</l>
				</lg>
				<p>110</p>
				<lg>
					<l>Levelet ily rendben a királynak szerze,</l>
					<l>S kérte; mikor meglett, olvassa el Örzse:</l>
					<l>„Jól van; de utána még valamit toldok,</l>
					<l>Írjad, - nem vihetem sirba ezt a dolgot:</l>
					<l>»Itt, ahol a szívek hallgatva megtörnek,</l>
					<l>Egy deli, vidor szűz - ugyan, inkább gyermek -</l>
					<l>Készűl kezeimből venni örök fátyolt;</l>
					<l>Nem mert a világnak méghalt s ide vágyott...«”</l>
				</lg>
				<p>111</p>
				<lg>
					<l>„Nem irom!...” ugrott fel s kacagott fel Örzse</l>
					<l>Zokogásba együtt s könyekre kitörve,</l>
					<l>S kiszaladt, orcáját kézzel betakarja,</l>
					<l>Nincs azután szép szó, ami vegyen rajta.</l>
					<l>Piroska tehát a levelet bevégzi,</l>
					<l>Lezárja viasszal, vánkos alá tészi,</l>
					<l>Hogy, ha Csanád érsek a királyasszonnyal</l>
					<l>Átjő, odalopja, - elküldi bizonnyal:</l>
				</lg>
				<p>112</p>
				<lg>
					<l>Reszketve kipótlá: „... nem, mert ide vágyott,</l>
					<l>Hanem mert közel volt, udvari leány ott,</l>
					<l>Hol, aki lehetne szívének az írja</l>
					<l>Az nem lehet. Oh jaj! a kezem nem birja...”</l>
					<l>Csakugyan az érsek jöve nap estével,</l>
					<l>Átveszi, felküldi ország levelével,</l>
					<l>Maga sem sajnálta egy rövid irását,</l>
					<l>Benne az apácák tanuvallomását.</l>
				</lg>
				<p>113</p>
				<lg>
					<l>Hogy e szerint Toldi nem orozva ölvén,</l>
					<l>Hanem viadalban, mint lovagi törvény;</l>
					<l>Sírfosztogatásnak is elesvén vádja,</l>
					<l>Mint a haza küldött levelekből látja:</l>
					<l>Érsek az egyháznak feloldja nagy átkát,</l>
					<l>Vissza neki adja lelki szabadságát;</l>
					<l>Kegyelmet a legfőbb világi birája</l>
					<l>Adjon - ő is kéri -: Felséges királya.</l>
				</lg>
				<p>Tizenegyedik ének</p>
				<p>,Igy állá boszúját meg...’</p>
				<p>Ilosvai</p>
				<p>1</p>
				<lg>
					<l>Kémeitől Lajos megtudá azonban,</l>
					<l>Hogy Durazzó Károly ott volt alattomban,</l>
					<l>Mikor Trója várost a vajda bevette:</l>
					<l>Elfoghatta volna, úgy hiszi - s nem tette.</l>
					<l>A dolog így történt: király lobogóját</l>
					<l>Kitüzé a város s küldötte adóját,</l>
					<l>Hogy Laczfi hadával oda bé ne menne:</l>
					<l>Sietve urához, megegyezett benne.</l>
				</lg>
				<p>2</p>
				<lg>
					<l>Pedig ott volt Károly s gyülevész csapatja,</l>
					<l>E színmutatásnak ő vala az atyja:</l>
					<l>Ha sikerül, hát jó; ha nem, ő halálig</l>
					<l>Védi ezen várost, népe is egy szálig.</l>
					<l>Sikerült; a vajdán megesett e csorba,</l>
					<l>Nem tudta, mi rejlik ebbe’ a bokorba;</l>
					<l>S csak azért hallgatja Lajos neki ezt el,</l>
					<l>Mert szinte gyanakszik s komolyan neheztel.</l>
				</lg>
				<p>3</p>
				<lg>
					<l>Most meg az a hír jött, hogy Beneventónál</l>
					<l>Új sereget Károly toborzani próbál,</l>
					<l>Zsoldjába elébb is felfogadá Wernert,</l>
					<l>Kit Lajos rablásért Melfi alól elvert.</l>
					<l>Onnan Averszához? vagy Lajos elébe</l>
					<l>Készül-e a Károly s a Taránti népe?</l>
					<l>Semmit is a kémek ez iránt nem tudnak,</l>
					<l>Se, mezei haddal szembe mikor jutnak.</l>
				</lg>
				<p>4</p>
				<lg>
					<l>De a vár-vivásnak nincs vége, se’ hossza</l>
					<l>Legelőbb az útban meghódola Conza,</l>
					<l>Azután Conturszi város alá mennek;</l>
					<l>Sarcot vet a király lakóira ennek,</l>
					<l>Mert részire állt volt, elvette aranyját,</l>
					<l>Most ellene fordult s élteti Johannát;</l>
					<l>Vete hát birságot rá, s két napig űle,</l>
					<l>Míg azt lefizették, hada is körűle.</l>
				</lg>
				<p>5</p>
				<lg>
					<l>Ez alatt, mint szokta, a táboron által,</l>
					<l>Lovagolni, olykor kevesed magával,</l>
					<l>Olykor egyedűl is, hogy a helyet lássa,</l>
					<l>Merre, mikép légyen hada mozdulása:</l>
					<l>Talált egyedül most lovagolni messze,</l>
					<l>Hol a Szele víznek folyása van össze</l>
					<l>Magánál öregebb s hosszabb folyamokkal,</l>
					<l>Ő véteti mégis nevét fel azokkal.</l>
				</lg>
				<p>6</p>
				<lg>
					<l>Hanem a folyócska vala mostan áradt,</l>
					<l>Lónak is a sodra veszedelmes járat;</l>
					<l>Nézte Lajos; nincs-e porondja, füzesse;</l>
					<l>Hol seregét holnap bizton átvezesse:</l>
					<l>Kunyhót veve észre gabalyítva galyból,</l>
					<l>Egy olasz ifjút is, hogy kijöve abból</l>
					<l>S két lovat, amely ott legelt vala pányván,</l>
					<l>Eloldva, itatja a folyam lapályán.</l>
				</lg>
				<p>7</p>
				<lg>
					<l>Intett neki kézzel s hivta olasz nyelven,</l>
					<l>Távol se’ gyanítva hogy reáismerjen;</l>
					<l>Amint közelebb jő: kobzos ez, úgy látja,</l>
					<l>Ki hadánál cselleng, mint Toldi barátja.</l>
					<l>„Nosza ugrass beljebb, szolgám Szeredai!”</l>
					<l>„Elkap a víz, Felség! sebes ár e mai.”</l>
					<l>„No, ne félj: akarom látni, vajon reggel</l>
					<l>Át lehet-é úszva kelni a sereggel?”</l>
				</lg>
				<p>8</p>
				<lg>
					<l>Maga lován kobzos, ahogy űle s féken</l>
					<l>Vezeté a Pejkót kézi vezetéken,</l>
					<l>Befelé megindult a ragadó árnak -</l>
					<l>Már hasig a lovak, már szügyig is járnak,</l>
					<l>Már a hab elomló serényökkel játszik,</l>
					<l>Úsznak egész testtel csak a fejök látszik;</l>
					<l>Már libeg a kobzos; nem is űlhet szőrén,</l>
					<l>S elbuggyan, a gyors víz árja lesöpörvén.</l>
				</lg>
				<p>9</p>
				<lg>
					<l>Sarkantyúba kapá holdas arany pejjét,</l>
					<l>S hol elébb a kobzost látta, meg a hellyét,</l>
					<l>Lajos azon alul a folyamba ugrat,</l>
					<l>Mely ott karikára sebes örvényt forgat</l>
					<l>S tajtékká törik a habot őrlő habban;</l>
					<l>Most íme a kobzos felütődik abban,</l>
					<l>Lajos a fuldoklót ragadja hajánál,</l>
					<l>Bár érzi, hogy ő is kengyelbe’ lazán áll.</l>
				</lg>
				<p>10</p>
				<lg>
					<l>Kengyelbe’, nyeregbe’ már ő se’ maradhat;</l>
					<l>Magyar köpönyegje annyi segélyt adhat,</l>
					<l>Egyedül a partot hogy elérné úszva,</l>
					<l>De nehéz ólom test mind’ lefelé húzza.</l>
					<l>Elereszthetné, de nem akarja, nem, mert</l>
					<l>Ha veszélybe küldte; megmenti az embert</l>
					<l>Vagy maga is ott vész hogy hír se találja; -</l>
					<l>Ilyen ember volt a magyarok királya.</l>
				</lg>
				<p>11</p>
				<lg>
					<l>Hanem a Pejkó ezt nem nézi sokáig,</l>
					<l>Oda úsz; mint egy hős, urának uráig,</l>
					<l>Szép barna sörényét, hosszu nyakát tartja,</l>
					<l>Hogy abba fogódzzék, ha nem űlhet rajta.</l>
					<l>Megragadá Lajos nyakon egyik kézzel</l>
					<l>Az állatot, aki néz rá okos ésszel;</l>
					<l>Pejkó meg az örvényt hasítja keresztül,</l>
					<l>S leteszi a parton a királyt terhestül.</l>
				</lg>
				<p>12</p>
				<lg>
					<l>Nyerítve azonnal maga és felvágva</l>
					<l>Hírt adni urának siet a lankákba;</l>
					<l>Királynak is ott áll holdas arany pejje,</l>
					<l>Rápattan, a kobzost nem hogy elemelje,</l>
					<l>Hanem, hogy az élet ápolása végett,</l>
					<l>Hozzon az őrszemtől neki segítséget;</l>
					<l>Késő vala: kobzost fürkészve se’ látja:</l>
					<l>Megmenté azalatt remete barátja.</l>
				</lg>
				<p>13</p>
				<lg>
					<l>Menet a kunyhóba betekint, de senki</l>
					<l>Odabent nem látszik, hívásra se’ jön ki,</l>
					<l>Ordas paizs ott csak jelenti a kobzon</l>
					<l>S gyermekfejü bunkó, hogy: „nincsenek otthon”.</l>
					<l>Vissza tehát Lajos siet a táborba:</l>
					<l>Hozza-e Conturszi adaját hódolva?</l>
					<l>S feledtetik (amit oly örömest mondok)</l>
					<l>Efféle kalandját a királyi gondok.</l>
				</lg>
				<p>14</p>
				<lg>
					<l>Mert külde Giléti kulcsos Averszából</l>
					<l>Követet, hogy nem bir helyt-állni a tábor,</l>
					<l>Vissza Jakab már a Lányi folyón verte:</l>
					<l>Ha segítség nem jő, veri épen szerte.</l>
					<l>István csak azon volt, hogy az egész haddal</l>
					<l>Szálljon Averszához kora virradattal;</l>
					<l>De Lajos azt mondá: „van ember elég ott:</l>
					<l>Szem nincs, vezető nincs... ha magam volnék ott!</l>
				</lg>
				<p>15</p>
				<lg>
					<l>„Nosza, háromszáz jó lovagot kiválassz,</l>
					<l>Sereget te még most oda ne is fárassz,</l>
					<l>Magam Averszához átrusszanok innen,</l>
					<l>Mert hogy elég had nincs, képtelen elhinnem.</l>
					<l>Te haladj, amint az eredeti terv volt,</l>
					<l>Le a tengerpartig és vedd be Szalernót;</l>
					<l>Mezei csatát is állj, ha talán Nápoly</l>
					<l>Körül a Taránti szembe fog, és Károly.”</l>
				</lg>
				<p>16</p>
				<lg>
					<l>Íme, az indulat mikor erőt vészen</l>
					<l>A legnemesb szíven, a legokosb észen!</l>
					<l>Ím a boszu, melynek tisztátalan gőzi</l>
					<l>A fényes napot is néha befelhőzi!...</l>
					<l>Szerelem, magában is elég kegyetlen;</l>
					<l>Szerelem mint bosszu, csupa telhetetlen,</l>
					<l>Míg jajba nem űzi, gyakran mind a kettőt:</l>
					<l>A tárgyat, a szívet, amely vele megtölt.</l>
				</lg>
				<p>17</p>
				<lg>
					<l>Lajos úgy értette, hogy Beneventótul</l>
					<l>Károly kicsi haddal délre ugyan lódul,</l>
					<l>Nem tudni: Szalernó? Aversza? Nápolynak?</l>
					<l>Mivel útak onnan háromfele folynak.</l>
					<l>Ennek hogy az útját valahol elvágja,</l>
					<l>Teszi most ki éltét magyarok királya;</l>
					<l>Istvánnak azonban nem mond erről semmit:</l>
					<l>Azt hiszi, hogy benne bíznia nincsen mit.</l>
				</lg>
				<p>18</p>
				<lg>
					<l>Vajda elébb nem hisz a maga fülének,</l>
					<l>S ellene szól (mintha nem is értené meg),</l>
					<l>Hogy a király oly kis hadat által küldjön</l>
					<l>Ellenséges földön, a nápolyi völgyön.</l>
					<l>„Vezetem, nem küldöm” Lajos riad - „érts meg.</l>
					<l>Lebeszélni róla te ne is kisérts meg,</l>
					<l>Hanem a háromszáz lovagot jó karban</l>
					<l>Készítsd velem útra, holnapi hajnalban.”</l>
				</lg>
				<p>19</p>
				<lg>
					<l>Mit volt tennie más? Vajda kiszemelte,</l>
					<l>Ki az ifju hősök java, lángja, lelke;</l>
					<l>Mellőzve csak önnön Laczfi rokonságát,</l>
					<l>Mert a király szívét - érzi - gyanúk rágják.</l>
					<l>Útra nehéz szívvel hajnalba’ bocsátja; -</l>
					<l>Toldi Lajost reggel megütődve látja,</l>
					<l>Holdas arany pejjén hogy a háromszázzal</l>
					<l>Az apadni térő folyamon átgázol.</l>
				</lg>
				<p>20</p>
				<lg>
					<l>„Nosza, kobzos, nyergelj! s utánok eredve</l>
					<l>Hirt te nekem hozz, ha kerül is éltedbe:</l>
					<l>Király hova indult e maroknyi haddal,</l>
					<l>Külön a seregtől, kora virradattal?”</l>
					<l>Szót fogad a kobzos, s noha el nem éri,</l>
					<l>Szemmel a porfelhőt s nyomokat kiséri</l>
					<l>Szintén öreg estig; akkor irányt vesztve,</l>
					<l>Elbódorog, a vad Cserríti hegyekbe.</l>
				</lg>
				<p>21</p>
				<lg>
					<l>Olaszul német hang üti fülét nyersen,</l>
					<l>Kopja nyeles vége is a hátát versen:</l>
					<l>„Ki, mi vagy, és hol jársz? Le, hamar!” Leszálla,</l>
					<l>Most kell, hogy a kobzos magát feltalálja!</l>
					<l>„Vagyok olasz ember, a Tarántó híve,</l>
					<l>Magyarok sergétől jövök épen íme,</l>
					<l>Hogy az ellenségről hírt vigyek uramnak:</l>
					<l>Hol, hogyan és merre, mi szándékkal vannak?”</l>
				</lg>
				<p>22</p>
				<lg>
					<l>„Áj, hisz ez a kobzos!... (igazat mond szája,</l>
					<l>Kém ez, lesi mit tesz magyarok királya,</l>
					<l>Aztán »köd előtte köd utána« menten,</l>
					<l>Járt a magyar hadnál, míg én vele mentem).</l>
					<l>Most igazat szólj, mert a fejeddel játszol:</l>
					<l>Szokott-e Lajos még, mint azelőtt másszor,</l>
					<l>Kevesed magával lovagolni félre?</l>
					<l>S hada hol van? meddig haladott már délre?”</l>
				</lg>
				<p>23</p>
				<lg>
					<l>„Az titok, azt tőlem megtudja - nem ám ti,</l>
					<l>Hanem egyedül csak uram, a Taránti.” -</l>
					<l>„Nem-e? majd meglássuk! de ne légy oly gyermek:</l>
					<l>Mi vagyunk, háromszáz gyalogi Wernernek,</l>
					<l>Kinek ura mostan Durazzói Károly,</l>
					<l>(Titkot előttünk hát nincs mi okért zárolj)</l>
					<l>S esküt teve annak, mi pedig utána,</l>
					<l>Lajosnak eladdig leskődni utána...</l>
				</lg>
				<p>24</p>
				<lg>
					<l>„De felelj nekünk az előbbi kérdésre:</l>
					<l>Hol időz? miben jár? mit vehetél észre?” -</l>
					<l>„Igen! elárultok, haszonért eladtok,</l>
					<l>Tudom, a zsoldért ti sok ház ebe vagytok.”</l>
					<l>„Ejnye bolond! értsd meg velejét a szónak</l>
					<l>Hogy az urunk esküt teve Durazzónak,</l>
					<l>Hogy a magyar királyt élve elfogatja,</l>
					<l>S Nápolyba’ bilincsen a kezébe adja.”</l>
				</lg>
				<p>25</p>
				<lg>
					<l>„No, ha így van, most hát -” válaszol a kobzos,</l>
					<l>Mialatt a szája’ s szeme’ vége fodros -</l>
					<l>„Megmondhatom én is, de nem a lábának:</l>
					<l>Hol is a gazdátok? neki, vagy urának.”</l>
					<l>„Károllyal a gazdánk levonult már délre:</l>
					<l>Csak oldd meg a zsákot! vagy eme kardélre</l>
					<l>Esküszöm, hogy mindjárt, e szempillanatba’</l>
					<l>Markolatig döföm jó kardomat abba!”</l>
				</lg>
				<p>26</p>
				<lg>
					<l>Megszeppen a kobzos, úgy látszik, erősen:</l>
					<l>Ha ez így van, titkát nem rejtheti ő sem,</l>
					<l>„Jöttök” felel „épen a készre, kapóra,</l>
					<l>Soha ily szerencsés hely, alkalom, óra:</l>
					<l>Lajos át fog kelni száz főnyi csapattal,</l>
					<l>Holnap-e, még kétes, vagy utóbb pár nappal</l>
					<l>Conturszi alól, a másik táborához</l>
					<l>(Gondolom), és itt vág által Averszához.”</l>
				</lg>
				<p>27</p>
				<lg>
					<l>Vágtak bizony erre hunyorított szemmel</l>
					<l>A zsoldos katonák egymásnak örömmel:</l>
					<l>Három is egy ellen: könnyű ez a játék</l>
					<l>És a szegődött bér, mondhatni, ajándék.</l>
					<l>„De mérthogy a dolgot jobban meg nem tudtad?</l>
					<l>Most mi nap-éj számra lessük temiattad?</l>
					<l>Térj nyomodon vissza, s hozz hírt: mikor indul?</l>
					<l>S nem hoz-e több népet, a száz lovagin túl?”</l>
				</lg>
				<p>28</p>
				<lg>
					<l>„Uraim!” felelt ő, s görnyede, has-fogva -</l>
					<l>„Ne küldjetek engem e sárkánytorokba!</l>
					<l>Most is csak nehezen szabadultam én meg:</l>
					<l>Magatok közől egy jobb lessz oda kémnek.”</l>
					<l>De szegény (kivált így) hiába szabódik,</l>
					<l>Pihenjen, azt mondják, a felkelő holdig,</l>
					<l>Akkor, ahonnan jött, lovagoljon vissza,</l>
					<l>De ne késsék, a hírt szaporán meghozza.</l>
				</lg>
				<p>29</p>
				<lg>
					<l>Vajda pedig kedves ura miatt gondban,</l>
					<l>Öccseit és Dénest hivja alattomban:</l>
					<l>„Fiam és testvérim, a király ma reggel</l>
					<l>Maga is elment a parányi sereggel.</l>
					<l>Veszedelem éri utban, igen tartok,</l>
					<l>Mert Károly és Werner, meg a zsoldos kardok</l>
					<l>Ha Beneventótul a sikra leszálltak,</l>
					<l>Félek, hogy azóta egymásra találtak.</l>
				</lg>
				<p>30</p>
				<lg>
					<l>„Nosza hát, egy-kettő! paripát nyergeltek,</l>
					<l>Amerre király ment; ti is útra keltek:</l>
					<l>Nincs-e hamar szükség innenti segélyre?</l>
					<l>S hogy a Durazzói levonult-e délre?”</l>
					<l>A négy fiatal hős gyorsan fogadá azt.</l>
					<l>Maga mellé ötven jó lovagot választ,</l>
					<l>S merre Averszának a völgy öle tágult</l>
					<l>A király nyomain sebesen elszáguld.</l>
				</lg>
				<p>31</p>
				<lg>
					<l>Toldi meg, a kobzost várva türelmetlen,</l>
					<l>Maga is épen már vala készületben,</l>
					<l>Mikor a négy Laczfi kis csapatát látja:</l>
					<l>Nosza, Pejkót ő is utána bocsátja:</l>
					<l>„Már megtudom - úgymond - mi az oka ennek.”</l>
					<l>Akkor egész este, éjszaka is mennek;</l>
					<l>Hajnal előtt rájok szembe jön a kobzos,</l>
					<l>Körülállják a hírt, amelyet ő most hoz.</l>
				</lg>
				<p>32</p>
				<lg>
					<l>Elmondja: királyt itt hogy akarnak fogni?</l>
					<l>S hogy szedte reá? most az első dolog mi?</l>
					<l>„Csak az a baj (szétnéz), hogy kevesen vagytok.”</l>
					<l>„Nem!” - felel egy mély hang - „hol ez ostor csattog.”</l>
					<l>S pattanta erőset egy valaki hátul.</l>
					<l>Tudják, hogy a hang jött a veres baráttul,</l>
					<l>Aki ha velök tart, ötvenen se’ fáznak</l>
					<l>A szemibe nézi három gyalog száznak.</l>
				</lg>
				<p>33</p>
				<lg>
					<l>Vezeté a kobzos oda, hol fektökben</l>
					<l>Feketéllnek immár, sürü völgyi ködben;</l>
					<l>„Talpra!” kiált egy őr; - dejszen, ugorhatnak:</l>
					<l>Álmos ijedtség néz egy katonát hatnak.</l>
					<l>Körül-körül, mint a jó csikós szokása,</l>
					<l>Tereli tömegbe Toldi karikása,</l>
					<l>S míg ő üti szélről, ha ki mozdúl, képen:</l>
					<l>Kötözi, mint kévét, a többi középen.</l>
				</lg>
				<p>34</p>
				<lg>
					<l>Útra legott Dénes erölteti nyáját,</l>
					<l>Viteti mind hátán a cepe-cupáját;</l>
					<l>Lesz nevetés, lesz taps a magyar tábornál,</l>
					<l>A „királyfogókat” gúnyolni kört formál.</l>
					<l>De Lajos minderről nem tud vala semmit,</l>
					<l>S hallva, Durazzót, hogy várnia nincsen mit,</l>
					<l>Mert az Szalernónak vonult e vidékrül:</l>
					<l>Folytatta az útját, s odaért baj nélkül.</l>
				</lg>
				<p>35</p>
				<lg>
					<l>Toldi pedig vissza nem mene Dénessel,</l>
					<l>Hamar útat vesztett koboz-énekessel,</l>
					<l>S monda: „tovább nincsen Laczfi körül helyünk:</l>
					<l>Jöszte, Averszához mi is általkeljünk.”</l>
					<l>S minthogy ez a kobzát, amaz is fegyverét -</l>
					<l>Hordja hátán házát, kebelén kenyerét:</l>
					<l>Hosszu tanakodás erre nem is kellett,</l>
					<l>Hanem elkocogtak, eleven fütty mellett.</l>
				</lg>
				<p>36</p>
				<lg>
					<l>Gondolta-e? vagy nem álmodta meg ő se’</l>
					<l>Ki van e tábornál közel-ismerőse?</l>
					<l>Szerető rokonja, szép unokahúga?</l>
					<l>Gyöngyszem, zordon acél foglalóba dugva?...</l>
					<l>Kont kis seregével ide Averszához</l>
					<l>Szakadott, s azóta (noha fűhöz-fához</l>
					<l>Fordul bátyja iránt), maga sem remélve,</l>
					<l>Szegény öreganyját biztatja levélbe’.</l>
				</lg>
				<p>37</p>
				<lg>
					<l>Mert, bár soha szóval nem mondta királya,</l>
					<l>Ezer gondjai közt is jut szeme rája:</l>
					<l>„Kár még ez a gyerkőc ide a halálnak,</l>
					<l>Maradjon ez élve, hős csemete szálnak!</l>
					<l>Nosza, vidd el, bátya, s te viselj rá gondot.</l>
					<l>(Szólt, mikor út közben elereszté Kontot),</l>
					<l>Nincs a fiú harci hajszára megérve:</l>
					<l>Könnyebben egy várnál ülhet, oda-félre.”</l>
				</lg>
				<p>38</p>
				<lg>
					<l>Hallott Anikó hirt a csoda-barátrul,</l>
					<l>De annyi mesével toldva, elül, hátul,</l>
					<l>Hogy abból sohasem hámozza szegény ki</l>
					<l>Bajnok erős bátyját, aki test-szerénti.</l>
					<l>Várta tehát, majd várt (ha várta, ha nem), mert</l>
					<l>Kegyelemszó nélkül hazamenni nem mert:</l>
					<l>Tán harcai végén, ha könyörög szépen,</l>
					<l>Megadja király azt, győztes örömében.</l>
				</lg>
				<p>39</p>
				<lg>
					<l>Még a viadalnak sem próbálta sorját.</l>
					<l>Volt alkalom erre, de nem volt bátorság,</l>
					<l>Képzelete olykor ha nekibogárzott,</l>
					<l>Az elinduláskor remegett és fázott.</l>
					<l>De lángba csapá most a király megjötte,</l>
					<l>Ki az egész tábort karéjba gyüjtötte,</l>
					<l>S Lányi folyó hidján, melyet is Kont védett,</l>
					<l>Tarta csupán ennyi tüzelő beszédet:</l>
				</lg>
				<p>40</p>
				<lg>
					<l>„Hát, magyarok, vert nyáj - másszor ugyan bátrak -</l>
					<l>Ily messze a vártól biztosak a sátrak?</l>
					<l>Ez a saruszijjnyi folyamocska véd-e,</l>
					<l>Hogy haza nem futtok, anyátok ölébe?</l>
					<l>No, imádkozzatok, hogy ki ne apadjon,</l>
					<l>Ideig-óráig menedéket adjon:</l>
					<l>Én magam a régi sáncok előtt verem</l>
					<l>Királyi sátramat. Magyarok, ki velem?”</l>
				</lg>
				<p>41</p>
				<lg>
					<l>S fordítva serényen holdas aranypejjét,</l>
					<l>Mutatá kardjával hada régi helyét,</l>
					<l>Melyet új földhányás jelöl és nagy dombok,</l>
					<l>Körötte lapályos, vizenyős rét, zsombok.</l>
					<l>S indula háromszáz bátor lovagával,</l>
					<l>Kit Conturszi alól hozott le magával;</l>
					<l>Mellette királyi sötét lobogója,</l>
					<l>Endre halottképe sápad alá róla.</l>
				</lg>
				<p>42</p>
				<lg>
					<l>Csak az ámulatnak mult el az a perce,</l>
					<l>Míg tépett fonalát köti az ész össze;</l>
					<l>Csak amíg a füsti elszáll, mikor lőnek,</l>
					<l>S visszajön hallása a siketült főnek:</l>
					<l>Riadásba tört ki mind az egész tábor,</l>
					<l>Megragadá harckedv és diadal-mámor;</l>
					<l>Éjszaki szél szárnyán - mondják - ez a lárma</l>
					<l>(Noha majd egy mérföld) elhatott a várba.</l>
				</lg>
				<p>43</p>
				<lg>
					<l>S hozta Jakab mindjárt a had-erősítést,</l>
					<l>Megvédeni akik védik a kerítést,</l>
					<l>Hol elébb Giléti s Kont tábora állott,</l>
					<l>Ha nem siet, élve nem marad egy szál ott;</l>
					<l>Mert már, a királlyal, az eleje harcol,</l>
					<l>Hátulja sátort szed, igavonót hajszol,</l>
					<l>Közepe nyúlt rendben, nyúló rohanásban</l>
					<l>Szemmel, ohajtással résztvesz a vívásban.</l>
				</lg>
				<p>44</p>
				<lg>
					<l>Anikót elsodrá a vágy is, az ár is,</l>
					<l>Csak visszakiáltott: „Bence, gyerünk, bár is!”</l>
					<l>Nem állhata ellen a királyi szónak</l>
					<l>S a deli, szép ifju, bátor buzdítónak.</l>
					<l>Bence maradt volna örömestebb távol,</l>
					<l>Motyogott is egy szót az agyafúrt lyányrol;</l>
					<l>De fejvakaró gond s karcos kötelesség</l>
					<l>Csak utána rántá, nehogy baja essék.</l>
				</lg>
				<p>45</p>
				<lg>
					<l>Míg a háromszázzal maga ment előre</l>
					<l>A király, helyt állt a tábortanya őre,</l>
					<l>Fogadák népünket zárt fegyveres arccal,</l>
					<l>Hogy majd visszavetik véres nagy kudarccal</l>
					<l>De mikor belátták, hogy több a kettőnél,</l>
					<l>S hadat a sáskánál, hadat a felhőnél</l>
					<l>Tetemesbet jőni, melynek soha vége:</l>
					<l>Egyedül futás lőn szivök reménysége.</l>
				</lg>
				<p>46</p>
				<lg>
					<l>Lajos a futókat messzire nem űzi,</l>
					<l>Győztes lobogóját egy oromra tűzi,</l>
					<l>Hova majd sátrát is rendeli hogy verjék,</l>
					<l>S ahova belátszik az egész vár-környék;</l>
					<l>Hanem onnan azt is egyszeribe látja,</l>
					<l>Hogy amit elfoglalt, még peres a gátja,</l>
					<l>Perleni birtokból kell neki fegyverrel</l>
					<l>S költeni sok jó vért a daliás perrel.</l>
				</lg>
				<p>47</p>
				<lg>
					<l>Mert Jakab, ugrasztván a futóit szembe,</l>
					<l>Maga is közelg már rohanó harcrendbe;</l>
					<l>„Ahol, itt nyom agyon” szól Lajos „ha késem!”</l>
					<l>S szágulda fogadni a tág kapu-résen,</l>
					<l>Mert egyebütt védi meredek part s árok,</l>
					<l>Legalább, míg a had utána szivárog,</l>
					<l>Melynek közelít már ugyan első része, -</l>
					<l>S megered a harcok farkas-üvöltése.</l>
				</lg>
				<p>48</p>
				<lg>
					<l>Ott Lajos a három válogatott százzal</l>
					<l>Jakabot bevárta, szívbeli fohásszal,</l>
					<l>Hogy az Isten most is céljára segélje</l>
					<l>S lovagi kalandban ritka szerencséje.</l>
					<l>Foly iszonyu „kinn a farkas, benn a bárány!”</l>
					<l>Betörni kivülről ezer élet árán,</l>
					<l>Fordítni belőlrül, sort sor után vissza,</l>
					<l>Mint a barázdákat veti kormánydeszka.</l>
				</lg>
				<p>49</p>
				<lg>
					<l>Jakab ötször-hatszor, mint eleven falnak,</l>
					<l>Fejjel nekiront a maroknyi magyarnak,</l>
					<l>Sor sor után mindég vissza, hanyatt szédül;</l>
					<l>S már gát van előtte maga emberébül:</l>
					<l>Akkor veszi észre, hogy az oldalárok</l>
					<l>Csak alig van védve, kicsi a dandárok:</l>
					<l>Nosza! gyerekség ezt hátban megkerülni;</l>
					<l>S kezd a diadalnak előre örülni.</l>
				</lg>
				<p>50</p>
				<lg>
					<l>De Lajos már látta, hogy hátratekinte;</l>
					<l>Hogy teli a földvár csapatival szinte,</l>
					<l>S Jakab seregébe, mielőtt bemászhat,</l>
					<l>Veri, mint vas éket, ama háromszázat,</l>
					<l>Vas éket, amelynek ő maga az éle;</l>
					<l>Ugrat Jakab ellen, hogy megvíjjon véle;</l>
					<l>Kétfelül is a harc foly szörnyü robajjal,</l>
					<l>Mint erős hajó küzd recsegő jégzajjal.</l>
				</lg>
				<p>51</p>
				<lg>
					<l>Láncsára közel van az olasz vár nagyja,</l>
					<l>Lajos a rúdat hát csipejénél hagyja</l>
					<l>S karddal sújt le Jakab sisakos fejére,</l>
					<l>Hétszeres halál volt amit odamére,</l>
					<l>De kardját az olasz félreüti játszva:</l>
					<l>„Hm! ha csak olyan kell, hát olyat is látsz ma -”</l>
					<l>Mond Lajos, és hátrál; s meg előre törvén</l>
					<l>Védi magát és ví, mint lovagi törvény.</l>
				</lg>
				<p>52</p>
				<lg>
					<l>S lőn viadal, hosszas, váltva megújúló,</l>
					<l>Hajszálnyi hibán vagy eseten fordúló,</l>
					<l>Hogy rajtafeledik, kik közelebb állnak,</l>
					<l>Szemök’ e játékán a szörnyü halálnak.</l>
					<l>Hol az olasz támad és Lajos a védő,</l>
					<l>Hol visszaszorítja makacs ellenét ő;</l>
					<l>Kard, paizs, és lónak szája-ügyessége</l>
					<l>Pontot se hibázzon, mert különben vége.</l>
				</lg>
				<p>53</p>
				<lg>
					<l>Vége is, úgy látszik, a bátor olasznak,</l>
					<l>Társai, mert már dől, segítni szaladnak,</l>
					<l>Lajos egy szúrását hóna alá lopta,</l>
					<l>Hol a mell- s vállvértet kapocs összefogta.</l>
					<l>Szécsi, az Ivánka, már emelé kardját,</l>
					<l>Hogy dőlni segítse olaszok hadnagyát,</l>
					<l>De király megtiltá neki szóval, szemmel,</l>
					<l>S hagyta, hogy elvigyék, mondva: „vitéz ember!”</l>
				</lg>
				<p>54</p>
				<lg>
					<l>Hanem ekkor, mint nagy rengetegét sásnak,</l>
					<l>Tipratja tömegét a gyalog láncsásnak,</l>
					<l>Mely a lovak közt és lába alatt fetreng</l>
					<l>S lelke szakadtából átkot és vért ökrend;</l>
					<l>Vissza sok ott is még, mint taposott féreg,</l>
					<l>Fordítja fulánkját - erőt ad a méreg -:</l>
					<l>Sok jó lovat, embert orozva leszúra</l>
					<l>E harc, mely a földből veri most fel újra.</l>
				</lg>
				<p>55</p>
				<lg>
					<l>De Lajos, nyil-, kopja-sűrü zivatarban,</l>
					<l>Nyomja elül, nyomja ellenit oldalban,</l>
					<l>Serege utána s körül a sövényből,</l>
					<l>Fut már ki, mint forró víz habja edényből.</l>
					<l>Diadalon edzett bizodalma ernyed</l>
					<l>A várbeli népnek, hogy a hír is terjed,</l>
					<l>(Mint széltül az erdőt gyors láz ha kilelte).</l>
					<l>Hogy elesett Jakab, az egésznek lelke.</l>
				</lg>
				<p>56</p>
				<lg>
					<l>Nem igaz volt; - tudják, akik álltak környűl,</l>
					<l>Hanem a hír, amint távolodik, szörnyűl;</l>
					<l>Sokan azt is mondják, hogy a csata veszve,</l>
					<l>Fut a derékhad, s ők kirekedtek, messze.</l>
					<l>Lőn háborodása az egész harcrendnek,</l>
					<l>Csak az édes élet van előtte mindnek:</l>
					<l>Azt ha belophatná mégegyszer a várba,</l>
					<l>Fegyvere, jól szerzett neve - vesszen kárba!</l>
				</lg>
				<p>57</p>
				<lg>
					<l>S ekkor Lajos, amint kedveze az óra,</l>
					<l>Kulcsos nagy Averszát megnyargalta volna,</l>
					<l>De Jakab a hosszú ostrom alatt gáttal</l>
					<l>Körül ásta-véste, ló nem mehet által.</l>
					<l>Az egész környék egy össze-vissza árok,</l>
					<l>Beléje vezetve nagy lusta mocsárok;</l>
					<l>Gyalogja hol átbú s kicsi lovassága,</l>
					<l>Ott is védi karók sűrű sokasága.</l>
				</lg>
				<p>58</p>
				<lg>
					<l>Lajos ezt belátván ameddig ellátott,</l>
					<l>Nem akar ily drágán ostromlani gátot</l>
					<l>Hadait mindünnen kürtölteti vissza,</l>
					<l>S kicsi veszteséggel tanyára behozza.</l>
					<l>Ott az utóhad már, - s az öreg Giléti</l>
					<l>Szép aranyos sátrát fölvereté néki,</l>
					<l>Fogadja örömmel, fogadja csudálva,</l>
					<l>A többi vezér is ott süvegel állva.</l>
				</lg>
				<p>59</p>
				<lg>
					<l>S körülhordva szemét, szól az öreg nádor:</l>
					<l>„Hazajöttünk ismét! ismerős e tábor:</l>
					<l>De, ha király volnék (Felségedet kérem)</l>
					<l>Büntetném az ilyen tettért a vezérem.”</l>
					<l>Mosolyog Lajos rá: „Van idő: bátorság</l>
					<l>- Jobban az ősz gondnál - dönti csata sorsát;</l>
					<l>Szerencse serényé; - no, de öreg, már most</l>
					<l>Kell űlni, kerűlni rendesen a várost.</l>
				</lg>
				<p>60</p>
				<lg>
					<l>„Mert széles, erős öv veszi körül, láttam,</l>
					<l>Mindenfele árok, sűrű palánk, gát van;</l>
					<l>Hadunk, bekerítni elegendő sem lesz:</l>
					<l>Küldök Laczfi után, másik seregemhez.”</l>
					<l>Küldött is azonnal, megírta levélben:</l>
					<l>Jöjjön ereszkedvést, hagyjon mindent félben;</l>
					<l>Károlyt s a Tarántit, ha lehet, elvágva,</l>
					<l>Új zsoldosival hogy ne jusson a várba.</l>
				</lg>
				<p>61</p>
				<lg>
					<l>Nem vehetett részt e mai ütközetben;</l>
					<l>Mert tanyahelyéről most ért oda sebten;</l>
					<l>Hol a hadat délnek látja lehuzódni</l>
					<l>S nem látja, ki ellen, hova mennek, Toldi.</l>
					<l>Küldi tehát kobzost, lásson, tudakozzon,</l>
					<l>Neki e dologról szaporán hírt hozzon:</l>
					<l>De Noé hollója odavész hírével,</l>
					<l>Későn jöve csak meg, - már csata végével.</l>
				</lg>
				<p>62</p>
				<lg>
					<l>Hova lett a kobzos? - Amint futa délre,</l>
					<l>Hogy a harc folyamát közelebb szemlélje:</l>
					<l>Paripát vőn észre, mely nekivadultan</l>
					<l>Visszafelé száguld, s hozza urát - holtan.</l>
					<l>Kengyele felcsúszván tartja egyik lábát,</l>
					<l>Maga, tört virágként verdesi a kápát,</l>
					<l>Fiatal, sőt gyermek nemes apród, látja,</l>
					<l>Megesett a szíve: „hátha megél, hátha!...”</l>
				</lg>
				<p>63</p>
				<lg>
					<l>Szembe lován a vad lovat addig űzte,</l>
					<l>Míg megállíthatta, vezetékre fűzte</l>
					<l>S vezeté jó távol egy szakadék-érre,</l>
					<l>Hogy megmossa sebét s bekötözze, félre.</l>
					<l>Sebet ugyan kívűl nem lát, se’ pedig vért,</l>
					<l>Tán sisak elrejti, vagy az acél ing-vért?</l>
					<l>Azt levevé, ezt is már oldani nyúla,</l>
					<l>Ki is oldta félig: de hogy’ elámúla!</l>
				</lg>
				<p>64</p>
				<lg>
					<l>Sisak alól hosszú hajadonhaj omlik,</l>
					<l>Kebele is duzzad, hogy a vért kibomlik;</l>
					<l>Odakapott kézzel, noha öntudatlan,</l>
					<l>S szeme nyílt a holtnak, másik pillanatban.</l>
					<l>Kebelét baljával megijedve rejté,</l>
					<l>Másikkal az erszényt öve megől fejté</l>
					<l>S oda tartá esdő, néma tekintettel,</l>
					<l>Ha menekűlhetne a szüzi élettel.</l>
				</lg>
				<p>65</p>
				<lg>
					<l>Látva, felel kobzos: „Ne legyen félelmed!</l>
					<l>Magyar vagyok én is, Lajos hada mellett,</l>
					<l>Csal e ruha... de te, angyala Istennek,</l>
					<l>Hol jársz közelében ily veszedelemnek?”</l>
					<l>„Ha magyar vagy, akkor lovag is vagy” monda</l>
					<l>A szűz „köszönöm; - de tégy fogadást nyomba’,</l>
					<l>Hogy utánam nem jársz, nem tudakolsz, s ajkad</l>
					<l>Ez egész dologról, míg akarom, hallgat.”</l>
				</lg>
				<p>66</p>
				<lg>
					<l>Fogadá ezt kobzos, noha fájó szívvel,</l>
					<l>Mert bizony a lelkét lába elé hévvel</l>
					<l>Odaöntené, ha nem tudja regéből,</l>
					<l>Mily próbát követel leány a legénytől:</l>
					<l>Volt, ki egész évig, háromig is néha,</l>
					<l>Lőn az óhajtottért fogadásból néma;</l>
					<l>Lóra segíté hát rendbe hozott fékkel,</l>
					<l>S megvált a leánytól, vékony reménységgel.</l>
				</lg>
				<p>67</p>
				<lg>
					<l>Anikó pedig (mert ki nem ösmert már rá?)</l>
					<l>Haza ment, hol Bence nagy szomorúan várá,</l>
					<l>Miután a harctért hiába kutatta</l>
					<l>Össze soká, most sír, kesereg miatta.</l>
					<l>A dolog így történt: előre, csatára</l>
					<l>Sodrá Anikót a rohanó had árja,</l>
					<l>Pedig érzé magát ugyan átkozottul</l>
					<l>Amint lova meg-meghorkant egy halottul.</l>
				</lg>
				<p>68</p>
				<lg>
					<l>Mert ahol most jártak, csata helye már az.</l>
					<l>Anikó borzongott, szeme sem volt száraz</l>
					<l>Maga körül látván iszonyát a hadnak,</l>
					<l>Véresen és csonkán akik ott jajgatnak.</l>
					<l>Vissza se’ fordulhat - de kifelé, szélre</l>
					<l>Törekedék, hogy majd ott eloson, félre;</l>
					<l>Kijutott, megállt, hogy egy kicsit nézzen szét:</l>
					<l>S látja, gyalog, vérben rogyni le, kit?... Bencét.</l>
				</lg>
				<p>69</p>
				<lg>
					<l>Felfordult a világ vele és előle,</l>
					<l>Vissza, hanyatt, ferdén a lovára dőle</l>
					<l>Ki hogy ezt megérzé, s nyakán laza fékét,</l>
					<l>Nekivadult s vitte lomha nehezékét.</l>
					<l>Bencének azonban hogy’ esett eleste?</l>
					<l>Maga ő magának ezt a bajt kereste,</l>
					<l>Mert, hogy Anikóval lovagoltak széltül,</l>
					<l>S búcsúzni akartak már a kapuféltül:</l>
				</lg>
				<p>70</p>
				<lg>
					<l>Láta halott-szerben feküdni egy tisztet...</l>
					<l>No, Bence barátom, ki az ördög kisztet,</l>
					<l>Hogy leugorj azt a holtat kizsebelni?</l>
					<l>Hét számra fogod a seb helyét viselni!</l>
					<l>Kardjával a holt - míg rajta motoz, görnyed -</l>
					<l>Úgy üti orron, hogy hala mindjárt szörnyet,</l>
					<l>Maga is azt hitte; - de hogy ez valónak</l>
					<l>Nem bizonyult, most megvallja Anikónak. -</l>
				</lg>
				<p>71</p>
				<lg>
					<l>Vette Szalernónál királya parancsát</l>
					<l>Laczfi vezér, hová odaért mostanság,</l>
					<l>De falait máris körül özönlötte,</l>
					<l>Hajóit a révben hamuvá égette,</l>
					<l>Ugy hogy menedék nincs se földön, se vizen,</l>
					<l>S a vár kapitánya titkon odaizen,</l>
					<l>Hogy ezer aranyért a várost feladja; -</l>
					<l>Nem lenne szavának máskor foganatja.</l>
				</lg>
				<p>72</p>
				<lg>
					<l>Hanem a királynak sietős parancsa:</l>
					<l>„Rögtön az ostromot, bárhol veszi, bontsa” -</l>
					<l>Kényszeríté vajdát urához sietni,</l>
					<l>Liliomos aranyt ezret lefizetni.</l>
					<l>Pedig ebben csel volt: a mestere Károly,</l>
					<l>Ki beszorult, jövén a hegyesebb tájról,</l>
					<l>Ide Szalernóba, hogy kikötőjében</l>
					<l>Átvegye a zsoldost, mely érkezik épen.</l>
				</lg>
				<p>73</p>
				<lg>
					<l>Tudnillik az olasz parton e napokba’</l>
					<l>A Taránti herceg, Génuától fogva,</l>
					<l>Szedeté a zsoldos katonát hajóval,</l>
					<l>Fényes igérettel, de csak üres szóval;</l>
					<l>S minthogy maga Nápoly nyilt tengeri város,</l>
					<l>Ide Szalernóba, mely kikötős, záros,</l>
					<l>Rendelte a zagyva sereget hogy gyüljön,</l>
					<l>Durazzó hadával itt hogy egyesüljön.</l>
				</lg>
				<p>74</p>
				<lg>
					<l>Ami meg is történt; - hanem a gyors vajda</l>
					<l>Hamarább, mint Károly vélte, ütött rajta,</l>
					<l>Beszorítá őket, el is a tengertől;</l>
					<l>Most hemzseg a város gyülevész embertől,</l>
					<l>Akik nem akarnak harcolni hitelbe,</l>
					<l>Lázonganak inkább, zsoldot követelve;</l>
					<l>Hogy ezt kiteremtse, Károly egyet próbál,</l>
					<l>S a várkapitánynak maga ezért jót áll:</l>
				</lg>
				<p>75</p>
				<lg>
					<l>Tűzze ki nagy pénzért magyarok zászlóját,</l>
					<l>Küldje a vajdának kenyerét és sóját,</l>
					<l>Ha seregét innen másfele fordítja</l>
					<l>S kapuit a város neki meg nem nyitja.</l>
					<l>Laczfi siettében elfogadá, mondom,</l>
					<l>S Aversza felé ment a nápolyi úton;</l>
					<l>Károly meg, a pénzből zsoldosinak vetve,</l>
					<l>Tolvaj hegyi hágón vezeté sietve,</l>
				</lg>
				<p>76</p>
				<lg>
					<l>Hogy elibe vágjon a királyi hadnak,</l>
					<l>Mielőtt a szoros útba nyomulhatnak,</l>
					<l>Hol a Vezúv-hegynek mossa lábát tenger,</l>
					<l>Nehogy Laczfi elébb elzárja sereggel.</l>
					<l>De hegyi mászásban annyira megkésett,</l>
					<l>Hogy dugva találná haddal e szűk réset,</l>
					<l>S ha másfele nem tér a vajda, valóban</l>
					<l>Ott rekedne Károly ez egérfogóban.</l>
				</lg>
				<p>77</p>
				<lg>
					<l>De így a szerencse kisegíté Károlyt,</l>
					<l>Idején elérte palotás nagy Nápolyt,</l>
					<l>S hamar egyesülve Taránti hadával,</l>
					<l>Siet Averszába, ezzel, s csapatával.</l>
					<l>Johanna pedig már hajón, kikötőben</l>
					<l>Az utolsó kockát várja lepergőben,</l>
					<l>Hogy tengeren aztán szökve iramhasson; -</l>
					<l>Csecsemőjét otthon hagyta a rossz asszony.</l>
				</lg>
				<p>78</p>
				<lg>
					<l>Laczfi a szűk útra benyomúlni nem mert,</l>
					<l>Mely a hegy lábánál követi a tengert,</l>
					<l>Nehogy a Taránti, ha kevés is népe,</l>
					<l>Szárazon, vízen kárt tegyen seregébe’;</l>
					<l>A hegyet is nézi, s erejét a szélnek,</l>
					<l>Mely a hamut, füstöt leszitálja délnek:</l>
					<l>Megijedhet attól az ember, az állat,</l>
					<l>Ki olyan nem látott, s nagy zavart csinálhat.</l>
				</lg>
				<p>79</p>
				<lg>
					<l>Megkerülé hát e füst-tarajú hegyet,</l>
					<l>Melynek tüze éjjel fölgyújtja az eget;</l>
					<l>S lefelé haladt a nápolyi mezőre,</l>
					<l>Szomma kicsiny várát hagyva balon félre.</l>
					<l>Mikor elvonult már, csak utócsapatja</l>
					<l>Vala hátra, melynek Dénes a hadnagyja,</l>
					<l>Hát ime, a kis vár olasz őrállói</l>
					<l>Követ, nyilat mernek a nyakukba szórni!</l>
				</lg>
				<p>80</p>
				<lg>
					<l>Csak leszökik Dénes: „Félre itt a lóval!</l>
					<l>Utánam, ki legény emberi hágcsóval!”</l>
					<l>S maga rohan, fejét paizsával fedve,</l>
					<l>Ugrik is a falnál egy hosszu németre,</l>
					<l>Akit ő tart zsoldban, s most a vállán tartja</l>
					<l>Míg a fal ereszét kézzel megragadja,</l>
					<l>De felyülről nagy kő németre zuhanván,</l>
					<l>Ott függ vala Dénes, egy csonka gerendán.</l>
				</lg>
				<p>81</p>
				<lg>
					<l>Nem hazudok - mert nem az ujjomból szoptam -</l>
					<l>Várbeli, több száznál rohana rá ottan,</l>
					<l>Láncsa veri vértjét, szekerce sisakját,</l>
					<l>Ő mégsem ereszti bal kezivel a fát,</l>
					<l>Mialatt a jobbja véd is, öl is, vág is,</l>
					<l>Míg tiszta lesz a hely, és annyira tág is,</l>
					<l>Hogy acél rugása hős ifju inának</l>
					<l>Fölvetheti oda, hol elleni állnak.</l>
				</lg>
				<p>82</p>
				<lg>
					<l>Ott hamar oly szérűt nyese vitéz kardja,</l>
					<l>Hogy bátran utána jöhet a csapatja,</l>
					<l>Körül elfoglalni mind az egész párkányt,</l>
					<l>S kitűzni a zászlót: Laczfi fehér sárkányt.</l>
					<l>Eközben az atyja lehaladt Nápolynak; -</l>
					<l>Ütheti helyét már Lajosnak, Károlynak; -</l>
					<l>Őrhadat és rendet e városban oszta,</l>
					<l>S magával a kisded árva királyt hozta.</l>
				</lg>
				<p>83</p>
				<lg>
					<l>Kit is a nagybátyja fogad a lelkébe,</l>
					<l>Veszi a dajkától királyi ölébe,</l>
					<l>Nézi, hasonlít-e néhai öccsére,</l>
					<l>Szíve sugja neki, hogy ez az ő vére.</l>
					<l>Öltözteti bársony aranyos ruhába,</l>
					<l>Fényes követséggel indítja honába</l>
					<l>Szerető nagyanyja hogy gondját viselje,</l>
					<l>Megölt fia helyett fiává nevelje.</l>
				</lg>
				<p>84</p>
				<lg>
					<l>De különben Laczfit fogadá csak lanyhán,</l>
					<l>Gyanuját, szó nélkül, egyre tovább fonván:</l>
					<l>Hogy a hercegeket bebocsátá haddal,</l>
					<l>Úgy tetszik neki, hogy késett akarattal.</l>
					<l>Szomma is ingerli, - s ott a fehér sárkány</l>
					<l>Mintha csúfot tenne liliom-virágán;</l>
					<l>De hallgat ezekről, s vele, a vezérrel,</l>
					<l>Mint azelőtt, tervet, tanácsokat érlel:</l>
				</lg>
				<p>85</p>
				<lg>
					<l>Gyűrüvel a várost körül ők hogy’ vonják,</l>
					<l>Mindenfelül össze, holtra hogyan nyomják,</l>
					<l>Vizet, élelmet hogy’ zárjanak el tőle</l>
					<l>Szorítva csak égi, puszta levegőre.</l>
					<l>Laczfi javaslá ezt, mert az evő szájak</l>
					<l>Megsokasodtak benn. Tetszett a királynak,</l>
					<l>Bár maga hír-szerzőbb diadalért ége,</l>
					<l>S hogy legyen a harcnak röviden már vége.</l>
				</lg>
				<p>86</p>
				<lg>
					<l>Laczfi tanácsában nem is leve kára,</l>
					<l>Belátta Lajos ezt maga nemsokára,</l>
					<l>Mert szökni a zsoldos, s állani nem bérért,</l>
					<l>Kezde által hozzá, csak puszta kenyérért.</l>
					<l>Ezek elmondák, hogy odabent az inség</l>
					<l>Nőttön-nő, lovát már eszi az ellenség,</l>
					<l>Egymást, ha Lajos még tartja tovább zárva</l>
					<l>A fejér zászlót hát bizonyosnak várja.</l>
				</lg>
				<p>87</p>
				<lg>
					<l>Nagyítva beszéltek; - hanem a városban</l>
					<l>Igazán nagy szükség, élelem is rosz van.</l>
					<l>Úgy hogy kiüt ottan mindennemü kórság,</l>
					<l>Eped a nép szomjan, s nagy a halandóság.</l>
					<l>Megpróbálta ugyan egyszer a Taránti,</l>
					<l>Nem törhet-e délre, a Laczfi során, ki:</l>
					<l>De vissza szoríták négyannyi erővel,</l>
					<l>Sok leesett állal s vérbe borult fővel.</l>
				</lg>
				<p>88</p>
				<lg>
					<l>Össze tehát gyűltek az urak nehányan</l>
					<l>Jakabhoz, ki volt még sebe miatt ágyban:</l>
					<l>Lajos, Fülöp, Róbert Taránti vezérek,</l>
					<l>Károly, Lajos, Róbert Durazzó testvérek,</l>
					<l>Mind királyi herceg, Lajosunknak vére.</l>
					<l>Kezdé a beszédet a Johanna férje,</l>
					<l>Jó szerrel az őrség hogyan menekűlhet?</l>
					<l>Mert nagy az inség, de nagyobb a réműlet.</l>
				</lg>
				<p>89</p>
				<lg>
					<l>Ugyanis egy zsoldos - nyomba reá többek,</l>
					<l>Kik minap a várba, s Génuából jöttek -</l>
					<l>Ledobban az őrön melyet épen álltak,</l>
					<l>Pajtási is aznap, mind, kik vele bántak.</l>
					<l>Hónuk alatt támad rút kelevény kéke,</l>
					<l>Egy óra, egy-két nap: s az erősnek vége;</l>
					<l>Ijedtében a nép nem tudja, hová lesz:</l>
					<l>Hogy a hírből hallott fekete halál ez!</l>
				</lg>
				<p>90</p>
				<lg>
					<l>Rettenet e szóra állt az urak közt be,</l>
					<l>Csak egy hirtelen ész nem pihen a közbe:</l>
					<l>Károly szövi tervét, az idősb Durazzó:</l>
					<l>„Hát csak feladásról lehet - úgymond - a szó?</l>
					<l>Hisz’ amennyire én ösmerem e várat</l>
					<l>Van kifelé innen földalatti járat -</l>
					<l>Igaz-e?...” a kérdést fordítva Jakabhoz,</l>
					<l>Jól tudja pedig, hogy semmi remény ahhoz.</l>
				</lg>
				<p>91</p>
				<lg>
					<l>„Van” - felel a várnagy - „s vezet egy fülkébe,</l>
					<l>Hol sebet orvosló szent Január képe</l>
					<l>Áll, kicsi kápolna módjára, egy dombon,</l>
					<l>Vár s az ostromlók közt mintegy középponton;</l>
					<l>Sarkon lefelé jár tetemes kőtábla</l>
					<l>S útat nyit... az ellen, a halál torkába;</l>
					<l>Inkább menekűlnénk szembe kitöréssel:</l>
					<l>Király sátra előtt mit nyerünk e réssel?”</l>
				</lg>
				<p>92</p>
				<lg>
					<l>Közös értelem lőn, feladni a várat</l>
					<l>Szabad elmenésre, ha kegyelmet várhat</l>
					<l>Mind az egész őrség csupasz életével,</l>
					<l>S a magyar király ezt igéri hitével.</l>
					<l>Csak maga Károly nem akarja letenni</l>
					<l>A fegyvert, - nem akar földönfutó lenni,</l>
					<l>Hagyni Calábria főfő hercegséget,</l>
					<l>Tekervényes útat gondol ki e végett.</l>
				</lg>
				<p>93</p>
				<lg>
					<l>„Igaz” - így szólítja Lajost a Tarántit -</l>
					<l>„Volt hűhó valami bajvívás eránt itt,</l>
					<l>Eldönteni a pert a magyar királlyal, -</l>
					<l>Még volna idő: de nem lehet azt szájjal...”</l>
					<l>Láng csapta föl erre a Taránti arcát,</l>
					<l>Testvéri kiáltják: „Rokon, ez cudarság!</l>
					<l>Ki hiszi, hogy most már Lajos elfogadja, -</l>
					<l>Véren vett országát vissza nekünk adja?”</l>
				</lg>
				<p>94</p>
				<lg>
					<l>Taránti pedig szólt: „Legyen! én kiállok,</l>
					<l>A magyar királlyal viadalt próbálok,</l>
					<l>Nem is az országért, csak ennyi kevésért:</l>
					<l>Fegyverrel, vagyonnal szabad elmenésért.”</l>
					<l>Jakab ellenzé, mert nem ismeri, monda,</l>
					<l>Azt a kezet, mely őt ide, ágyba nyomta:</l>
					<l>„Akarom ismerni!... s ha mindennek vége:</l>
					<l>Legyen legalább ott, becsületes vége.”</l>
				</lg>
				<p>95</p>
				<lg>
					<l>Hirnököt aznap még külde izenettel,</l>
					<l>Vissza is a hírnök jött oly felelettel,</l>
					<l>Hogy Lajos a vivást, igen; elfogadja:</l>
					<l>Nézze kimért helyről mindkettejük hadja,</l>
					<l>Közepütt bajmester, mindeniké álljon,</l>
					<l>Három igazlátó is közel a tájon,</l>
					<l>Olasz és magyar, kik a viadalt nézzék,</l>
					<l>S lovagi törvényben, igazán intézzék.</l>
				</lg>
				<p>96</p>
				<lg>
					<l>Ezek (a magyar Kont, Bánfi, Bebek - három</l>
					<l>Olasz úr is annyi) szélyel a határon</l>
					<l>Indultak keresni viadalra helyet,</l>
					<l>Találtak is - épen szent Január mellett.</l>
					<l>Semmi gyanút nem költ a kicsi kápolna,</l>
					<l>Mintha ez a lesre alkalmatos volna:</l>
					<l>Mai élő ember kevés tudja eztet,</l>
					<l>Magyar és olasz vét előtte keresztet.</l>
				</lg>
				<p>97</p>
				<lg>
					<l>De tudja Durazzó, s hivja legott Wernert,</l>
					<l>Hogy venne magához ötven erős embert,</l>
					<l>Nagyot igérvén, ha éjjel a kápolna</l>
					<l>Régi fedett útján oda béhatolna,</l>
					<l>Hol a viadal majd közel esik reggel;</l>
					<l>Bántani azonban Lajos királyt nem kell,</l>
					<l>Csak mutatni mintha életére törne -</l>
					<l>Egy hajszála se’ lesz tette miatt görbe.</l>
				</lg>
				<p>98</p>
				<lg>
					<l>Azután Lajosnak általüzen titkon:</l>
					<l>„Tőrbe sietsz, hagyd te a viadalt, rokon!”</l>
					<l>Ha elhiszi s nem jő: nyert ügye van nála,</l>
					<l>Ha nem hiszi s eljő: igaznak találja.</l>
					<l>Sok van a rováson, érezi szükségét,</l>
					<l>Hogy megkoronázza hazudott hűségét;</l>
					<l>Kegyelmet ezért, s ha most nem is országot.</l>
					<l>Endre’ fia mellett remél gyámolságot.</l>
				</lg>
				<p>99</p>
				<lg>
					<l>Megütődött rajta Lajos eleinte:</l>
					<l>Nem állni ki, szégyen, mert már megizente,</l>
					<l>Kiállani... ej, mit! Károly szava semmi,</l>
					<l>Tán csak gyáva nevet akar őrá kenni.</l>
					<l>Mert ha veszély volna, ő meg nem izenné,</l>
					<l>Inkább hiszi, csúffá hogy örömest tenné; -</l>
					<l>Hallgat ezért erről, de vigyázó gonddal</l>
					<l>A lehetőséget megbeszéli Konttal.</l>
				</lg>
				<p>100</p>
				<lg>
					<l>Fejét teszi rá Kont, hogy az lehetetlen;</l>
					<l>Puszta gyep, egy nyúl sem bújna el ott lesben.</l>
					<l>Nézi a két tábor belül a két árkon:</l>
					<l>Nincs kopja, nyil onnét mely annyira járjon;</l>
					<l>Ki van adva még is; jó lovagok száza -</l>
					<l>Forgós süvegét Kont mihelylest fönn rázza,</l>
					<l>Száguldva repüljön, hogy urát megmentse; -</l>
					<l>Senki nem is gondolt az öreg kő-szentre.</l>
				</lg>
				<p>101</p>
				<lg>
					<l>Kötve tehát fegyver-nyugovás az napra,</l>
					<l>S a kettős viadalt kitüzék holnapra,</l>
					<l>Mit is a táborban megneszel a kobzos</l>
					<l>S viszi a barátnak: mit szól e dologhoz?</l>
					<l>Toldi gyanítá, hogy nincs e sor őszintén,</l>
					<l>S hajnalba’ megindult, fel az árok mentén,</l>
					<l>Kívűl, - egyrészt, hogy a viadalt is lássa,</l>
					<l>De, ha baj lesz, kell ott jó lova futása.</l>
				</lg>
				<p>102</p>
				<lg>
					<l>Felbukkan a várt nap kéklő hegyek ormán,</l>
					<l>Két részben a két had sort veszen egyformán,</l>
					<l>Bajmesterek futvást ide-oda járnak,</l>
					<l>Közepütt a bírák zászló alatt várnak.</l>
					<l>Oda néz minden szem, minden kebel elfúl,</l>
					<l>Minden fül a kürtszót lesi már, innen, túl;</l>
					<l>Megharsan az egyszer Kont jeladására,</l>
					<l>S két lovag egyszersmind rohan a tusára.</l>
				</lg>
				<p>103</p>
				<lg>
					<l>Páncél fedi testök, sisak az orcájok,</l>
					<l>Úszni levegőben látszik paripájok,</l>
					<l>Két liliom: két toll lebeg alá hátra,</l>
					<l>Előre feszítve háromöles dárda:</l>
					<l>Megűl a Taránti - odanőtt a lóra,</l>
					<l>Kengyelben Lajos áll, előre hajolva,</l>
					<l>S hátrafelé messze nyújtja ki jobb lábát,</l>
					<l>Hogy rúgva is azzal lóditsa a szálfát.</l>
				</lg>
				<p>104</p>
				<lg>
					<l>Már kőhajításnyi lehetett a távol:</l>
					<l>Csak elejté lábát Lajos, a rúdjával:</l>
					<l>Nyil a jobb combjába sebesen fúródék,</l>
					<l>S láncsavető lába ereje feloldék.</l>
					<l>Ezt látva Taránti, kapja lova fékét,</l>
					<l>Nem tudja, mi lelte nemes ellenségét,</l>
					<l>S bámul, hogy előre látja törni Wernert,</l>
					<l>Feddi kemény szóval: hogy jött oda? hogy mert?</l>
				</lg>
				<p>105</p>
				<lg>
					<l>De német a szóra nem ügyel semmit se,</l>
					<l>Szalad emberivel, hogy körülkeritse</l>
					<l>S boszut álljon végre magyarok királyán,</l>
					<l>Maga szakállára, nem színre, csinálván.</l>
					<l>„Árulás!” üvölt Kont s integet a száznak,</l>
					<l>„Árulás!”... a bírák kardrántva vitáznak,</l>
					<l>„Árulás!” a magyar tábor riadozza</l>
					<l>S veti mint kopját, e szót az olasz vissza.</l>
				</lg>
				<p>106</p>
				<lg>
					<l>Vágtat elő a „száz” ura védelmére,</l>
					<l>De vége Lajosnak, mire oda érne,</l>
					<l>Ha barát - hogy merről? nem ügyelt rá senki -</l>
					<l>Ott nem terem és a királyt meg nem menti.</l>
					<l>Veri le a zsoldost, közel érc bunkóval,</l>
					<l>Szét is az ostorral, nagy ökörhajtóval,</l>
					<l>Hogy dög módra hever keresztül egymáson, -</l>
					<l>Maga Werner eltűnt a sötét nyiláson.</l>
				</lg>
				<p>107</p>
				<lg>
					<l>Kont veszi, a százzal, királyt védelembe;</l>
					<l>De már az olasz is indult vala szembe,</l>
					<l>Mikor a lovasság kitörését látta:</l>
					<l>„Elárult a magyar!” dühösen kiálta.</l>
					<l>Harc ottan az elsők közt iszonyú támad,</l>
					<l>S foly bele két részről mindig had után had,</l>
					<l>Míg az egész síkság úgy hánytorog attól,</l>
					<l>Mint a sötét árvíz rút iszapos habtól.</l>
				</lg>
				<p>108</p>
				<lg>
					<l>De nem a Taránti viszi népét harcra:</l>
					<l>Sisak alatt lángol büszke lovag arca,</l>
					<l>Érzi, hogy ez Károly embere és dolga,</l>
					<l>Szégyelli halálból, hogy így megcsufolta.</l>
					<l>Érzi, hogy a vár is, ügye is ma vesztén,</l>
					<l>Kisiet a harcból hamar útat vesztvén,</l>
					<l>S megered nyom nélkül egyenest rohanva</l>
					<l>Nápolynak, a révbe, hol várja Johanna.</l>
				</lg>
				<p>109</p>
				<lg>
					<l>Rést a magyar had közt futni talált erre:</l>
					<l>Mit ügyel sívó harc egy rideg emberre,</l>
					<l>Ki, szorúlt kócsagként, leszakítva tollát</l>
					<l>Ragad egy halottról s tűz magyaros csalmát?</l>
					<l>Mindenki előre vágja magát karddal,</l>
					<l>Mindenfele harsog a boszus magyar dal,</l>
					<l>Mindenfelül összébb szorul a vár alja,</l>
					<l>Sáncait magyarnak elözönli rajja.</l>
				</lg>
				<p>110</p>
				<lg>
					<l>Ott a falon kívül, mint külön erősség,</l>
					<l>Áll régi kolostor, benne olasz őrség,</l>
					<l>Ugyanaz, hol Endrét orozva kiolták;</l>
					<l>Giléti-fiúk ezt hárman ostromolták.</l>
					<l>Atyjok akará így, s tüzelé dandárját,</l>
					<l>Hogy oda szállítsa sebesült királyát</l>
					<l>Addig is, míg a vár maga be lesz véve;</l>
					<l>Nagy bút neki szerzett szomorú hűsége.</l>
				</lg>
				<p>111</p>
				<lg>
					<l>Mert, hogy a kastély már el vala foglalva,</l>
					<l>Ime, hozzák öccsét s egyik fiát halva,</l>
					<l>Domokost a fiát, meg az öccsét, Jánost:</l>
					<l>Képzelje akárki e jelenést már most!</l>
					<l>Maga a király is esetét megszánta,</l>
					<l>Hogy kitevé öccsét, fiait, dorgálta:</l>
					<l>„Felséges uram!” szólt inkább zokogáskép’ -</l>
					<l>„Ha előre tudom, se cselekszem máskép’.”</l>
				</lg>
				<p>112</p>
				<lg>
					<l>Urok’ így elhelyzék tiszta, födött helyen,</l>
					<l>Hol védve nyilaktól s hulló kövek ellen,</l>
					<l>Mert már beszorúlt az olasz őrség nagyja</l>
					<l>S falairól most a viadalt folytatja,</l>
					<l>Nem, hogy meg akarná tartani a várat,</l>
					<l>De tudja, halálnál egyebet nem várhat;</l>
					<l>Kívül is azonban a kapuknál harc foly,</l>
					<l>Melyekért az őrség esze-veszve harcol.</l>
				</lg>
				<p>113</p>
				<lg>
					<l>Mikor aztán a hirt bevivék Jakabnak,</l>
					<l>Hogy déli kapun már magyarok becsapnak:</l>
					<l>Nagy kegyelem-zászlót vonatott tornyára,</l>
					<l>S megadá a várost életre-halálra.</l>
					<l>István, ki a harcnak vezeté e részét,</l>
					<l>Percre megállítá hada betörését</l>
					<l>S futa királyához, hova gyült egyszerre</l>
					<l>A többi vezér is a megadó jelre,</l>
				</lg>
				<p>114</p>
				<lg>
					<l>Megtudni, hogyan kell az olasszal bánni.</l>
					<l>Volt, ki javaslá, mind’ kard élire hányni;</l>
					<l>De Lajos megtiltja: semmi se’ történjék,</l>
					<l>Csak a kaput tartsák megszállva, és védjék;</l>
					<l>Benyomúlni nem kell, mert belül a várban</l>
					<l>(Szökevénytől tudja) fekete halál van;</l>
					<l>Őrzeni a várat, mostanra elég ez:</l>
					<l>A többire nézve majd ha üdül, végez.</l>
				</lg>
				<p>115</p>
				<lg>
					<l>Táborral a várost keriték hát övbe,</l>
					<l>Haddal az elfoglalt kapukat megtömve;</l>
					<l>Madár ha keresztül, szellő ha repülhet,</l>
					<l>Vagy az illanó füst, - más nem menekülhet.</l>
					<l>S mindjárt, sebe amint enyhületet vészen,</l>
					<l>(Nem volt veszedelmes ama húsos részen)</l>
					<l>Jakab esdeklőit bocsátja magához</l>
					<l>A király, s a várnép felöl így határoz:</l>
				</lg>
				<p>116</p>
				<lg>
					<l>Adja ki a várnagy - s még ma jelenjen meg</l>
					<l>Színe előtt minden fejedelmi herceg,</l>
					<l>Taránti, Durazzó - Lajos úgy, mint Károly,</l>
					<l>Hallani tetszését a maga sorsáról.</l>
					<l>Adja ki a zsoldos katonát is, Wernert,</l>
					<l>(Kit az áruláskor egyszerre megismert):</l>
					<l>Azután az őrség, lerakott zászlóval,</l>
					<l>Kivonúlhat békén, a rajtavalóval.</l>
				</lg>
				<p>117</p>
				<lg>
					<l>Öröm és aggódás tért ezzel a várba:</l>
					<l>Nagy öröm a népnek, mely a halált várta;</l>
					<l>Zavar és aggódás a királyi vérnek,</l>
					<l>Mint kiket, ugy szólván halálra, kikérnek.</l>
					<l>Lajos eltünt: most ők lakolnak miatta,</l>
					<l>Wernert se’ találják (Károly eliktatta</l>
					<l>Még a harc elején, mert ily tanu nem kell,</l>
					<l>De szívesen ugrott maga is meg Werner).</l>
				</lg>
				<p>118</p>
				<lg>
					<l>Biztatja azonban őket a Durazzó:</l>
					<l>Az egész dolog nem oly igen borzasztó,</l>
					<l>Ismeri nagylelkét a magyar királynak,</l>
					<l>Rokonit nem bántja, ha elibe állnak.</l>
					<l>Ha Johanna esnék kezibe, vagy férje</l>
					<l>Nem állana jót, hogy valami ne érje:</l>
					<l>De hisz’ ők mit tettek?... s ha szólni találna,</l>
					<l>Őérte megenged, van érdeme nála.</l>
				</lg>
				<p>119</p>
				<lg>
					<l>Lajos a Tarántit nem annyira bánta,</l>
					<l>Nemes ellenfél volt párbajban iránta;</l>
					<l>De a zsoldos Wernert - az iránt nincs mentség -</l>
					<l>Parancsolja, rögtön hogy előteremtsék.</l>
					<l>Csak midőn Jakab és a hercegek esdve</l>
					<l>Bizonyítják, hogy nincs, keresték keresve;</l>
					<l>Akkor valamicskét engedve johádzott,</l>
					<l>Rokonit jobb szemmel tekinteni látszott.</l>
				</lg>
				<p>120</p>
				<lg>
					<l>Ezeket rangjokhoz rendeli hogy illőn</l>
					<l>Étellel-itallal meguralják kellőn,</l>
					<l>Lakják a kolostor egyik üres szárnyát,</l>
					<l>Tiszteletül őrök folyosóit járják;</l>
					<l>Jakabnak ajándék, s útra gyalog kólya -</l>
					<l>A népnek adassék háromnapi zsoldja,</l>
					<l>S fegyvereket, zászlót kapunál lerakván,</l>
					<l>Fegyveri közt nyisson útcát nekik István.</l>
				</lg>
				<p>121</p>
				<lg>
					<l>Így ezek áldással kivonultak szépen:</l>
					<l>De félelem és-vés az urak szívében:</l>
					<l>Mint a kalickás vad, ide-oda járnak,</l>
					<l>Szökni lehetetlen, kegyelmet se várnak.</l>
					<l>Képzelhetni tehát, hogy’ ütődtek által.</l>
					<l>Mikor a királytól, sebe gyógyultával,</l>
					<l>Izenet jött egy nap, hogy öröm-pohárra</l>
					<l>Rokonit ma-este szívesen elvárja.</l>
				</lg>
				<p>122</p>
				<lg>
					<l>Oszlopos és szellős, írott palotának</l>
					<l>Kapuján testőrzők elibök nyitának,</l>
					<l>Belül is kétoldalt állnak vala sorral,</l>
					<l>Összevegyülvén sok füstfogta szoborral.</l>
					<l>Elül mene Károly, - arca nagyon sápadt,</l>
					<l>Látva körül e sok eleven kőlábat;</l>
					<l>Ismeri a termet: hiszen ott dőzsöltek</l>
					<l>Endrével, kit azon éjjel meg is öltek.</l>
				</lg>
				<p>123</p>
				<lg>
					<l>De megéledt aztán róka merészsége:</l>
					<l>Magyar urak jöttek főhajtva elébe,</l>
					<l>Kik ott a királyra várnak vala többen,</l>
					<l>S rokonit uroknak fogadák legszebben.</l>
					<l>Lajos akará igy; - most maga belépe,</l>
					<l>Mosolyogva jött, de homloka’ környéke</l>
					<l>- Mint nap ha alásüt fekete fellegnek -</l>
					<l>Látszott e mosolytól annál sötétebbnek.</l>
				</lg>
				<p>124</p>
				<lg>
					<l>Lajos az asztalfőn, - oldalt s vele szemben</l>
					<l>A királyi vérség ült le szabott rendben;</l>
					<l>Hátrább e kicsinynél, s lentebb egy arasszal</l>
					<l>Magyar uraknak volt terítve nagy asztal:</l>
					<l>Ott Laczfi elől, s a püspök a zágrábi,</l>
					<l>Giléti, Bebek, Kont, Kanizsai, Bánfi,</l>
					<l>Szécsi, Druget s mások ülnek vala többen,</l>
					<l>Amint öregebbek rangban vagy időben.</l>
				</lg>
				<p>125</p>
				<lg>
					<l>Nem tiszte a lantnak olyatén szolgálat,</l>
					<l>Hogy megénekeljen minden egyes tálat:</l>
					<l>Tudnivaló, hogy volt sok is ottan, jó is,</l>
					<l>Drága nemes bortól megeredt a szó is.</l>
					<l>Kelyh az urak előtt csak arany, ezüst áll,</l>
					<l>Hanem a királyé velencei kristály,</l>
					<l>Hátra nyujtván, abba masszai bort töltet,</l>
					<l>Rémséges a jókedv, mit arca eröltet.</l>
				</lg>
				<p>126</p>
				<lg>
					<l>„Herceg uram!” - fordult szembe Durazzónak -</l>
					<l>„Állj mostan elébe hamar e szép szónak:</l>
					<l>Piroslik ez a bor, mint az öcsém vére:</l>
					<l>Így csapom a földhöz e nap örömére!”</l>
					<l>Elképed a vendég, magyar, olasz egyre,</l>
					<l>Haja Durazzónak mered és áll hegyre,</l>
					<l>Makog is, de torkán szava görcsbe fúlad;</l>
					<l>Mire Lajosból így tör ki az indúlat:</l>
				</lg>
				<p>127</p>
				<lg>
					<l>„Gaz herceg! ez óra halálod órája.</l>
					<l>Te valál az első - emlékszel-e rája?</l>
					<l>Ki a pápa szivét Endre ellen birtad -</l>
					<l>Ím leveled róla: tagadd, ha nem irtad!</l>
					<l>Azután, hogy öcsénk - nem királyi székhez -</l>
					<l>Juta cinkosidtól gyalázatos véghez:</l>
					<l>Nem te valál aki, vádolva Johannát,</l>
					<l>Sietél, hogy bosszunk’ ellene lovalnád?</l>
				</lg>
				<p>128</p>
				<lg>
					<l>„Hűséget ajánlál írott leveledben,</l>
					<l>Míg azt, ki miénk volt végső rendeletben,</l>
					<l>Mária hercegnét elrabolád tőlünk:</l>
					<l>Azt hitted, ez a seb beheged, míg élünk?</l>
					<l>Majd nyomozást kezdél - farkas a juhok közt -</l>
					<l>Hogy előlünk eltégy minden tanut, eszközt,</l>
					<l>Mi által a bűnnek megleljük a szálát,</l>
					<l>Igazán büntessük jó Endre halálát.</l>
				</lg>
				<p>129</p>
				<lg>
					<l>„S hogy bejövénk haddal: avagy Akvilánál</l>
					<l>Nem te valál, haddal ki elibünk állál?</l>
					<l>Ki, magad tettetvén ide-oda hűnek,</l>
					<l>Akarád gyümölcsét szedni ama bűnnek?</l>
					<l>Leszakad e gyümölcs, ma szakad le: érett...”</l>
					<l>Károly szemet égre fordíta fehéret,</l>
					<l>S bizonyítá esdő eskü-bizonysággal,</l>
					<l>Hogy iránta nem volt szíve hamissággal.</l>
				</lg>
				<p>130</p>
				<lg>
					<l>Eleve hogy Endrét gyülölte a pápa;</l>
					<l>Vétett-e, hogy haddal béhivta jogába?</l>
					<l>Máriával, úgymond, bátran kele össze,</l>
					<l>Miután Lajosnak más lön eljegyezve;</l>
					<l>Színre Johannáért harcolnia kellett,</l>
					<l>De hadát szétküldé már Akvila mellett:</l>
					<l>„Bízom a Jézusban - vére nekem zálog,</l>
					<l>Hogy nálad kegyelmet, irgalmat találok.”</l>
				</lg>
				<p>131</p>
				<lg>
					<l>„Igen, eloszlattad Akvilánál serged”</l>
					<l>Veti Lajos vissza „miután szétvertek;</l>
					<l>S szaladtál, hogy üszköt szórj ellenem ujra,</l>
					<l>Hogy lángba borúljon lábam előtt Púlya.</l>
					<l>Közelébb, hogy tőrbe csalnak, megizented:</l>
					<l>Ki veté azt a tőrt? nem a te bérenced?...</l>
					<l>De veled én hosszan mit feleselgetek:</l>
					<l>Biráid előtt állsz: urak, itéljetek!”</l>
				</lg>
				<p>132</p>
				<lg>
					<l>E szóra, legények lekapák az asztal</l>
					<l>Tetejét, amint volt terítve damaszttal:</l>
					<l>Fekete alatta marad a felsőnek</l>
					<l>Feszületet arra s egy kaponyát tőnek.</l>
					<l>Térdre az olasz húll, kiki széke mellett,</l>
					<l>Magyar uraknál is szűkül a lehellet,</l>
					<l>Csak néztek az egymás halavány arcára -</l>
					<l>De szavazni kellett, életre-halálra.</l>
				</lg>
				<p>133</p>
				<lg>
					<l>Életre ki merne?... kezdé az utolsó:</l>
					<l>Jön feljebb és feljebb az az egy komor szó,</l>
					<l>Mint a haldoklónak elébb lábába áll,</l>
					<l>Ugy csúsz mindfeljebb a komor, hideg halál.</l>
					<l>Mikor a szavazás kerül utoljára</l>
					<l>Laczfi Apor István erdélyi vajdára,</l>
					<l>Felálla nyugodtan, erősen, mint szikla,</l>
					<l>Szava mérsékelt, de szemiben egy szikra:</l>
				</lg>
				<p>134</p>
				<lg>
					<l>„Felséges uram” - mond - „a győző jogával</l>
					<l>Kénye szerint bánhat a király, foglyával:</l>
					<l>Hanem ez itélet a törvényben semmi,</l>
					<l>Bíró e dologban csak az önkény, nem mi.</l>
					<l>Lakomára jöttünk: minek e feszűlet?</l>
					<l>Magyar olasz ellen törvényt nem is űlhet;</l>
					<l>De, ha úgy akarja, teheti Felséged;</l>
					<l>Esedezünk mégis bocsánata végett.”</l>
				</lg>
				<p>135</p>
				<lg>
					<l>„Ugy-é, vajda uram?...” komoran Lajos szól -</l>
					<l>„Most értem a dolgot, értem nagyon is jól:</l>
					<l>Meghagyom, e cinkost rögtön kivezessed,</l>
					<l>S magadé ha kedves, fejét leüttessed!”</l>
					<l>Laczfi a zokszóval indúla előre,</l>
					<l>Vezeté Durazzót a király testőre,</l>
					<l>Megragadá Vesszős Fülöp az ajtónál -</l>
					<l>Most, a merész élet nem egyéb vértónál.</l>
				</lg>
				<p>136</p>
				<lg>
					<l>Vajda jelentéssel mire visszatére,</l>
					<l>Meghallá, hogy már Kont a had fő vezére,</l>
					<l>Amiért kimondta „vakmerően a szót,</l>
					<l>S pártolta előbb is, bújtatta Durazzót.”</l>
					<l>Lajos ezt megtiltá, hogy el ne temessék,</l>
					<l>Ablakon a kertbe oda alávessék,</l>
					<l>Hol temetetlen várt késő kegyelemre,</l>
					<l>Mint utcai koldus, öccse, szegény Endre.</l>
				</lg>
				<p>Tizenkettedik ének</p>
				<p>,Ifjúságabeli több sok dolgairól
                    Én mostan nem szólok semmit az többirül.’</p>
				<p>Ilosvai</p>
				<p>1</p>
				<lg>
					<l>Meglakolt Durazzó, meg is érdemelte;</l>
					<l>De sötét s kietlen Lajos király lelke,</l>
					<l>Mintha most ocsúdnék buta, nehéz borbul,</l>
					<l>Oly érzés maradt fenn a bosszu-mámorbul.</l>
					<l>Küszködik Károlylyal, - sujt reá száz vádat:</l>
					<l>Hanem egy hang - egy hang mellette is támad;</l>
					<l>Nem tudja, ez érzést ki hogyan törölné:</l>
					<l>Ha feltámaszthatná?... ha újra megölné?...</l>
				</lg>
				<p>2</p>
				<lg>
					<l>Igazolja tettét, okra okot halmoz:</l>
					<l>Egy fuvallat! összedől e kártyahalmaz,</l>
					<l>Hogy veséig borzad a hűs fuvalomtul;</l>
					<l>De újra, meg újra építi azontúl.</l>
					<l>Igy reggelig ágyban szemét le se’ hunyta,</l>
					<l>Akkor fölkelt, hogy majd enyhíti a munka,</l>
					<l>S asztalához ült, hol (mi nála szokatlan)</l>
					<l>Nagy halom levél gyült össze felbontatlan.</l>
				</lg>
				<p>3</p>
				<lg>
					<l>Figyelmét az ország vaskos irományi</l>
					<l>Közt magára vonta kettő, csak parányi,</l>
					<l>Fekete pecséttel van mindegyik zárva,</l>
					<l>Nem hagyná az ilyet senki utoljára.</l>
					<l>Lajosnak az elsőn a címer, a zsineg</l>
					<l>(Rajta vörös, arany és fekete szinek),</l>
					<l>Mely keresztül fogja, megmondá előre,</l>
					<l>Hogy szomorúság itt vár reá, mint vőre.</l>
				</lg>
				<p>4</p>
				<lg>
					<l>Ugy is lőn: keserves szivből Károly irja,</l>
					<l>Hogy szerette lyányát elszerette sirja,</l>
					<l>És mivelhogy más nincs, nincs az ő Margitja</l>
					<l>A kötött szerződést a sors szétszakítja.</l>
					<l>Keserű mosollyal vont Lajos rá vállat.</l>
					<l>S fölmetszé a másik, a fekete szálat,</l>
					<l>De vajh-hogy elámult, amidőn olvasta</l>
					<l>Elébb is az alján: „Rozgonyi Piroska”.</l>
				</lg>
				<p>5</p>
				<lg>
					<l>Majd, hogy végig futott szeme a levélen.</l>
					<l>Az apáca sorsa megillette mélyen:</l>
					<l>Ez a vidor élet!... mikor elgondolta,</l>
					<l>Érte nemcsak Toldit - magát is okolta.</l>
					<l>Mikor ott meglátta először, a kútnál -</l>
					<l>Oh ember! ha mindent így, előre tudnál:</l>
					<l>Bizony a király sem játszott volna tűzzel,</l>
					<l>Főbenjáró kockát egy falusi szűzzel.</l>
				</lg>
				<p>6</p>
				<lg>
					<l>Meghatá bár, amint Toldi pártját fogja,</l>
					<l>Toldi ellen most még jobban gyúlt haragja.</l>
					<l>S bár személyes hála szól Piroska mellett:</l>
					<l>E percben nem adna Miklósnak kegyelmet.</l>
					<l>„Igen! viadal volt, nem gyilkosság, tette:</l>
					<l>Én tudom, miért vítt: rákényszerítette,</l>
					<l>Trónomig üldözte, - már, akárhogy mossák:</l>
					<l>Egy sincs a világon, ha ez nem gyilkosság!</l>
				</lg>
				<p>7</p>
				<lg>
					<l>„De legyen bajvívás, (mentsük kegyelemből,)</l>
					<l>S nem vad bosszuállás gyilkos szerelemből...”</l>
					<l>Lajos itt megdöbbent: felkele, járkála,</l>
					<l>S parancsolta lovát, a szokott sétára.</l>
					<l>Toldi György fiát künn látja meg véletlen,</l>
					<l>Odainté, s egy szót vete néki sebten:</l>
					<l>„Mondjad a bátyádnak: nincs már ellenemre,</l>
					<l>Ha jelenti magát nálam kegyelemre.”</l>
				</lg>
				<p>8</p>
				<lg>
					<l>Szólt, s tovább iramlék csettentve lovának.</l>
					<l>Anikó csak bámult: mondja? ő? bátyjának?...</l>
					<l>Hol van az? - Ő tudja? vagy a király tudja?</l>
					<l>Vagy csak füle csengett? képzeli? álmodja?</l>
					<l>Meggyőződött róla, hogy igaz, nem álom:</l>
					<l>„Vagy tudom - azt hiszi - vagy, hogy feltalálom</l>
					<l>Rejtekét Miklósnak: s ím maga felszólít</l>
					<l>Megvinni kegyelme első hírmondóit.</l>
				</lg>
				<p>9</p>
				<lg>
					<l>„Kegyelmes szavait hogy’ adom tudtára?</l>
					<l>Sietek anyjának megírni Budára -</l>
					<l>Nem! magam viszem meg, ha szerit találom,</l>
					<l>Úgy is ide Miklóst már hiába várom.”</l>
					<l>S kezde hallgatózni, táboron mit hallhat?</l>
					<l>Tudakolni haza induló alkalmat,</l>
					<l>Ha menne valamely csapat, vagy követség,</l>
					<l>Hogy Bencével azt ők biztosan kövessék.</l>
				</lg>
				<p>10</p>
				<lg>
					<l>Megtudá, hogy másnap, ebéd tájon reggel,</l>
					<l>Indul egy kíséret fogoly hercegekkel,</l>
					<l>Vizsegrádra vívén tisztességes rabnak;</l>
					<l>Szívesen mennek, hogy életben maradnak.</l>
					<l>Velök útra kelni engedelmet kére,</l>
					<l>Megadá Kont Miklós, a had fővezére,</l>
					<l>S Anikó, örömmel a sátrába menvén,</l>
					<l>Szól Bencének, ki ott hűsöl vala renyhén:</l>
				</lg>
				<p>11</p>
				<lg>
					<l>„Láss, Bence, utána hamar a két lónak;</l>
					<l>Buda felé útra eredünk már holnap.”</l>
					<l>- „Háj! be jó lesz: így majd haza jutunk télre.”</l>
					<l>Kacag a leány s mond: „mit beszélsz te félre?</l>
					<l>Hiszen a tél elmúlt, tavasz fele járunk,</l>
					<l>Tudom, a gólya is hazajött már nálunk.”</l>
					<l>- „Ugyan!... hisz’ szinét se’ láttam hónak, szánnak,</l>
					<l>A tele is kófic ennek a taljánnak!”</l>
				</lg>
				<p>12</p>
				<lg>
					<l>Monda, és egyenkint tagjait fölszedte;</l>
					<l>Legelőn a két ló: menni kell érette,</l>
					<l>Oda, hol a tábor lovai legelnek,</l>
					<l>Locsogó zöld rétben, Lányi folyó mellett.</l>
					<l>Meglelte, kifogta a magokét könnyen,</l>
					<l>De megakadt szeme a lovak közt eggyen,</l>
					<l>Szólt is neki: „Pejkó!” - az fülelt a hangra:</l>
					<l>- „Nem hagyom a gazdám jószágát bitangra!”</l>
				</lg>
				<p>13</p>
				<lg>
					<l>„Valaki ellopta... vagy, akárhogy’ történt,</l>
					<l>Szent, hogy ez a Pejkó, s nem jött ide önként:</l>
					<l>Haza lopom én meg.” S közelít vigyázva,</l>
					<l>Mint zabos tarisznyát, a süvegét rázva:</l>
					<l>„Pejkó! ne ne Pejkó!” Oly kezes az állat,</l>
					<l>Hagya néki csípőt, veregetni vállat,</l>
					<l>(Mert hányszor itatta, meg vakarta régen!)</l>
					<l>Fel is űlt, a kettőt fogva vezetéken.</l>
				</lg>
				<p>14</p>
				<lg>
					<l>De mihelyt a szőrén ülepedve fenn lett,</l>
					<l>Nosza, futni Pejkó, fel a folyam mellett!</l>
					<l>Karját a vezeték-pányva majd kirántá,</l>
					<l>„Pejkó te, nem arra!” fékezve kiáltá.</l>
					<l>Leugrani nem mer, nyaka szegnék mindjárt;</l>
					<l>Csak röhögi a ló szegény Bence kínját,</l>
					<l>Neveti magában tátos ravasz ésszel,</l>
					<l>Hogy félve sörényét markolja két kézzel.</l>
				</lg>
				<p>15</p>
				<lg>
					<l>Értek vala kunyhót, amely egy kúp nádhoz -</l>
					<l>Benne meg egy ember, hasonló baráthoz;</l>
					<l>Két lábon a Pejkó ott egyenest szökkent</l>
					<l>S leteremté Bencét földre, csak úgy nyekkent.</l>
					<l>„Mi dolog ez, Pejkó? ilyet sose’ szoktál:</l>
					<l>El akartak lopni? és te tolvajt fogtál?”</l>
					<l>Dörgi erős hangon a barát, - s hogy lássa:</l>
					<l>Képpel az ott fekvőt gördíti rugása.</l>
				</lg>
				<p>16</p>
				<lg>
					<l>Bence tápászkodva nagyot ühmget erre,</l>
					<l>Dűlyeszti szemét az idegen emberre:</l>
					<l>„Megleltem a gazdám paripáját, hangját”</l>
					<l>- Mormog cihelődve - „de maga hol van hát?”</l>
					<l>„Bence, az én volnék; hanem aztán hallgass!</l>
					<l>Mert lesz ugatás, hogy kert alatt a farkas;</l>
					<l>Ki vagyok, mi vagyok, azt senki ne tudja.</l>
					<l>Csak te, ha már itt vagy, meg ez a rőt csuklya.</l>
				</lg>
				<p>17</p>
				<lg>
					<l>„De te, te hol jársz itt?” - Bence fölös szóval</l>
					<l>Elkezdi, miért jött, hogy’ jött Anikóval:</l>
					<l>- „Ne zavard egymásba, kit elül, kit hátul!</l>
					<l>Hívd ide, ha itt van: megtudom magátul.”</l>
					<l>Bence nem is lőn rest ravaszul tudatni:</l>
					<l>Igért Anikónak „valamit” mutatni</l>
					<l>Lenn a folyó partján, hogy a lelke nevet -</l>
					<l>No csak űljön lóra (hazavitte menet).</l>
				</lg>
				<p>18</p>
				<lg>
					<l>Anikót az ujság hidege is lelte,</l>
					<l>Eszébe is jut egy - az ifju levente,</l>
					<l>Ki megszabadítá minap a veszélyből,</l>
					<l>Kit azóta sem tud kiverni eszéből.</l>
					<l>Hátha csak azzal függ valamikép össze!...</l>
					<l>Felpattana gyorsan: „Bence, tehát jöszte!”</l>
					<l>S mire az esthajnal nekisápadt volna,</l>
					<l>Rá is akadának a hegyes kunyhóra.</l>
				</lg>
				<p>19</p>
				<lg>
					<l>„Hm!” csóválta fejét Toldi az ajtónál:</l>
					<l>„Lánchordta leánya, helyre-legény volnál!</l>
					<l>De ne bámulj hát rám, jer, ölelj meg szépen -</l>
					<l>Vagy letegyem ezt a mondvacsinált képem?”</l>
					<l>Hogy levevé a szőrt, mely rőt vala, borzas:</l>
					<l>Pattant Anikó rá, mint mágnesre a vas,</l>
					<l>Kulcsolta nyakára kezeit keresztbe,</l>
					<l>Édes bátya-urát csók-árba feresztve.</l>
				</lg>
				<p>20</p>
				<lg>
					<l>Aztán vége se lett, hossza se’ a szónak,</l>
					<l>Toldi merész útján bámúl Anikónak,</l>
					<l>Hogy harcba is indult, most hallja csudára -</l>
					<l>Hanem épen megjött kobzos a tanyára.</l>
					<l>Ráismert Anikó, el is pirult mélyen;</l>
					<l>„Nem idegen” - Miklós biztatja, ne féljen,</l>
					<l>Neki hű bajtársa, olyan hű, hogy ritka:</l>
					<l>Közös a kettőjük minden java, titka.</l>
				</lg>
				<p>21</p>
				<lg>
					<l>Feddő szemet a lyány vete az ifjúra:</l>
					<l>„Nem, nem! az a titok nincsen elárulva,</l>
					<l>Ugy-e lovag?” - Toldi „mi az? mi az?” kérdi,</l>
					<l>„Uccsegen, e kettő egymás dolgát érti!”</l>
					<l>Kobzos Anikótul engedelmet nyervén,</l>
					<l>Az odatapadt szó megeredt a nyelvén:</l>
					<l>Toldinak elmondá a húga kalandját, -</l>
					<l>Azzal félrevonult, igazítni lantját.</l>
				</lg>
				<p>22</p>
				<lg>
					<l>Arra határozták: Anikó ott háljon,</l>
					<l>Bence meg a kobzos más tanyát csináljon,</l>
					<l>Toldi Anikóval tartsa meg a régit, -</l>
					<l>Hol nem hamar érnék a beszédnek végit,</l>
					<l>De kivül megjajdul Szeredai kobza,</l>
					<l>Epedő szerelmét a hang ide hozza,</l>
					<l>Hogy magát is Toldit meghatá a nóta:</l>
					<l>„Nem fájt így ez a seb - nem tudom mióta!”</l>
				</lg>
				<p>23</p>
				<lg>
					<l>Ezek így tanyáztak. - A sereg azonban</l>
					<l>Tesped Averszánál henye unalomban,</l>
					<l>Sok témonda beszéd, sok szófia támad;</l>
					<l>Rosz jelek és hírek adván neki lábat.</l>
					<l>Elosztani sergét falu-, városszerte,</l>
					<l>Sűrü halálhirtől a király nem merte,</l>
					<l>Csak tartja rakáson, tábori életben,</l>
					<l>Ott a kolostornál, messze kerűletben.</l>
				</lg>
				<p>24</p>
				<lg>
					<l>Hallja sötét hírét a nép e halálnak,</l>
					<l>Minden egyéb kórban „feketét” találnak;</l>
					<l>S kinek eddig nem volt hazamenő vágya,</l>
					<l>Rögtön eszébe jut az otthoni ágya:</l>
					<l>Halni ha már meg kell, ott akar ő halni,</l>
					<l>Pedig a halált csak meg szeretné csalni,</l>
					<l>Nem hiszi, hogy e rém mindenhova kerget</l>
					<l>Akar egyes embert, akar egész serget.</l>
				</lg>
				<p>25</p>
				<lg>
					<l>Most a hegy is, amely fekszik alant, délre,</l>
					<l>Rettenetes hajnalt derit minden éjre,</l>
					<l>Vérláng-sugarakban szökőkutat játszik,</l>
					<l>Négy mérföldnyire az - táboron is látszik.</l>
					<l>Megbőszül az állat, meg az ember ettől,</l>
					<l>Hullámzik a föld is alanti tüzektől,</l>
					<l>Repedez itt és ott, s rotyogással égő</l>
					<l>Gyomrából pokoli bűzt lehel a kénkő.</l>
				</lg>
				<p>26</p>
				<lg>
					<l>Rengés az öreg föld tetemeit rázza,</l>
					<l>Hamari közökben meg-megújul láza,</l>
					<l>Nem biztos a láb, hogy rajta egyet lépjen,</l>
					<l>Mint mikor a gyermek „hajlókázik” jégen.</l>
					<l>Udvara kél napnak, szivárványa holdnak,</l>
					<l>Veszedelmes párák, csunya felhők lógnak;</l>
					<l>Senki a táborban lefeküdni nem mer,</l>
					<l>Éji tüzek mellett agg - s bomlik az ember.</l>
				</lg>
				<p>27</p>
				<lg>
					<l>„Hajrá! ma vigadjunk, ma legyen egy jó nap:</l>
					<l>Ki tudja, ha élünk s vigadunk-e holnap!</l>
					<l>Itt a világ vége: nosza, vegyük hasznát</l>
					<l>Mielőtt ránk omlik, vagy cserél új gazdát!”</l>
					<l>S foly széltire immár lakozás éjente,</l>
					<l>Bomladoz a tábor régi szoros rende,</l>
					<l>A vezér büntet, de foganatja kétes,</l>
					<l>Mikor ily nagy vádlott: „Mindenki”, a vétkes.</l>
				</lg>
				<p>28</p>
				<lg>
					<l>Elmult három napja, ma negyedik este,</l>
					<l>Hogy kidobva fekszik a Durazzó teste:</l>
					<l>De király szemére még nem szállt le álom,</l>
					<l>Csupa vívódásban telt éjjele három.</l>
					<l>Ma korán elnyomta nagy tompa levertség,</l>
					<l>Kezdé is az álom újítani testét,</l>
					<l>De nem üdül könnyen az elkínzott elme,</l>
					<l>Kínjait álarcban hozza ismételve.</l>
				</lg>
				<p>29</p>
				<lg>
					<l>Lajos előálmot valamicskét alván,</l>
					<l>Kép álla eléje, dísztelen és halvány,</l>
					<l>- Milyennek utolszor látta vala Károlyt -</l>
					<l>Nyaka mély sebjéből ontva piros sávolyt;</l>
					<l>És szóla, sohajtván nehezet és hosszút:</l>
					<l>„Király! a halálban sem szünik-e bosszúd?</l>
					<l>Mire tartod még azt a nyomorult testet?</l>
					<l>Útra szegény lelkét miért nem ereszted?</l>
				</lg>
				<p>30</p>
				<lg>
					<l>„Johanna boszúját; most te be nem végzed:</l>
					<l>Négy férjnek szánta őt az isteni végzet,</l>
					<l>(Mert igaz a jóslat), ezek: A. L. I. O.</l>
					<l>András (azaz Endre), Lajos, Iakab, Otto.</l>
					<l>Durazzó lesz az is, rokonom közeli,</l>
					<l>Testvérem fia, vőm, s nevemet viseli,</l>
					<l>Ki elfogja Ottót véres, erős harcon,</l>
					<l>S kitől büntetését elveszi az asszony.”</l>
				</lg>
				<p>31</p>
				<lg>
					<l>Igy szólt, - de Lajosnak, hogy veje miatt a</l>
					<l>Lyánya baja meggyűl, Károly elhallgatta:</l>
					<l>Hogy Mária ellen koronáért lázad.</l>
					<l>S vére bemocskolja a királyi házat.</l>
					<l>Felriadt Lajos, de a kép nem enyészett,</l>
					<l>Ímette is rá még jó darabig nézett,</l>
					<l>Felugrik az ágyból, nincs több nyugovása,</l>
					<l>Ablakhoz először mene, hogy ne lássa;</l>
				</lg>
				<p>32</p>
				<lg>
					<l>Majd, a sereg elszórt tüzei láttára,</l>
					<l>Nyakbavetőt, olcsót, teríte magára,</l>
					<l>Lehaladt a lépcsőn, ki is a mezőre,</l>
					<l>Közrendű vitéznek nézte saját őre:</l>
					<l>Ottan egyik tűztől a másikhoz átcsap</l>
					<l>Árnyékban, hol az éj összebuvik s bátrabb.</l>
					<l>Itallal is olykor, tegezve, kinálják,</l>
					<l>Senki nem ösmervén magyarok királyát.</l>
				</lg>
				<p>33</p>
				<lg>
					<l>Több helyt csak ivásba’ mennek elő, dalba’,</l>
					<l>Rúgják is a port, - meg a „feketét” falba;</l>
					<l>Másutt komolyabb már, hevesebb is a szó,</l>
					<l>Belékerül a had, a király, Durazzó;</l>
					<l>Nem, mintha valaki védné az utóbbít,</l>
					<l>Hanem a boros nyelv gáncsol, okol, tódít;</l>
					<l>De kivált a Laczfi, az erdelyi részen</l>
					<l>Hangzik a szabad száj zúgása merészen.</l>
				</lg>
				<p>34</p>
				<lg>
					<l>Lajos ott egy tűznél álla tovább, mert e</l>
					<l>Zúgolódók közt a kobzost megismerte,</l>
					<l>„Ez is, a hálátlan!” - gondolta, és várá,</l>
					<l>Ha vajon ennek is lesz panasza már rá.</l>
					<l>De a kobzos nem szólt, csak csendesen űle;</l>
					<l>Annál teletorkúbb vita foly körűle:</l>
					<l>Laczfira mit tudhat a király, mi vétket,</l>
					<l>Hogy levevé róla a fővezérséget?</l>
				</lg>
				<p>35</p>
				<lg>
					<l>„Megalázta király (mond az egyik) hősét,</l>
					<l>Hogy övé maradjon az egész dicsőség.”</l>
					<l>- „De biz’ ezért bosszús, (másik ezen múlat)</l>
					<l>Haddal neki mért nem foga el egy nyúlat.”</l>
					<l>- „Kár is a vezérnek lenni olyan hűnek,</l>
					<l>Hol az érdem fordul vissza reá bűnnek -”</l>
					<l>Riad egy s elmondja a „királyfogókat”. -</l>
					<l>Lajos ma először hall ilyen zokszókat.</l>
				</lg>
				<p>36</p>
				<lg>
					<l>„Vártuk, a magyarnak most jön fel a napja:</l>
					<l>Hát csak olasz ez is, mint épen az apja!”</l>
					<l>S felkerül az eset, a Feliciáné,</l>
					<l>S a lófarkon hurcolt ártatlan leányé.</l>
					<l>Kobzos is rápendít egy szomorú dalra:</l>
					<l>„Királyasszony kertje kivirult hajnalra -”</l>
					<l>Ide írom, ámbár régi, kopott nóta,</l>
					<l>Tudja fiatal, vén, húsz esztendő óta.</l>
				</lg>
				<p>Zács Klára nótája</p>
				<p>1</p>
				<lg>
					<l>Királyasszony kertje</l>
					<l>Kivirult hajnalra;</l>
					<l>Fehér rózsa, piros rózsa...</l>
					<l>Szőke leány, barna.</l>
				</lg>
				<p>2</p>
				<lg>
					<l>„Királyasszony, néném!</l>
					<l>Az egekre kérném:</l>
					<l>Azt a rózsát, piros rózsát</l>
					<l>Hajh, beh szeretném én!</l>
				</lg>
				<p>3</p>
				<lg>
					<l>„Beteg vagyok érte,</l>
					<l>Szívdobogást érzek:</l>
					<l>Ha meghalok, egy virágnak</l>
					<l>A halottja lészek!”</l>
				</lg>
				<p>4</p>
				<lg>
					<l>„Jaj, öcsém, Kázmér!</l>
					<l>Azt nem adom százér’ -</l>
					<l>Menj! haragszom... nem szégyelled?...</l>
					<l>Félek, bizony gyász ér.</l>
				</lg>
				<p>5</p>
				<lg>
					<l>„Sietős az útam</l>
					<l>Reggeli templomra;</l>
					<l>Ha beteg vagy, hát fekügy’</l>
					<l>le Bársony pamlagomra.”</l>
				</lg>
				<p>6</p>
				<lg>
					<l>Megyen a királyné,</l>
					<l>Megyen a templomba,</l>
					<l>Szép virágok, deli szűzek</l>
					<l>Mind követik nyomba.</l>
				</lg>
				<p>7</p>
				<lg>
					<l>Könyörögne, - nem tud,</l>
					<l>Nem tud imádkozni:</l>
					<l>Olvasóját honn feledé:</l>
					<l>Ki megyen elhozni?</l>
				</lg>
				<p>8</p>
				<lg>
					<l>„Eredj, fiam, Klára!</l>
					<l>Hamar, édes lyányom!</l>
					<l>Megtalálod a térdeplőn,</l>
					<l>Ha nem a diványon.”</l>
				</lg>
				<p>9</p>
				<lg>
					<l>Keresi a Klára,</l>
					<l>Még sem akad rája:</l>
					<l>Királyasszony a templomban</l>
					<l>Oly nehezen várja.</l>
				</lg>
				<p>10</p>
				<lg>
					<l>Keresi a Klára,</l>
					<l>Teljes egy órája:</l>
					<l>Királyasszony a templomban</l>
					<l>De hiába várja!</l>
				</lg>
				<p>11</p>
				<lg>
					<l>Vissza se megy többé</l>
					<l>Deli szűzek közé:</l>
					<l>Inkább menne temetőbe,</l>
					<l>A halottak közzé.</l>
				</lg>
				<p>12</p>
				<lg>
					<l>Inkább temetőbe,</l>
					<l>A fekete földbe,</l>
					<l>Mint ama nagy palotába,</l>
					<l>Ősz atyja elébe!</l>
				</lg>
				<p>13</p>
				<lg>
					<l>„Haj, lányom, lányom!</l>
					<l>Mi bajodat látom?</l>
					<l>Jöszte, borulj az ölemre,</l>
					<l>Mondd el, édes lyányom.”</l>
				</lg>
				<p>14</p>
				<lg>
					<l>„Jaj, atyám! nem, nem...</l>
					<l>Jaj, hova kell lennem!...</l>
					<l>Hadd ölelem lábad porát -</l>
					<l>Taposs agyon engem!”</l>
				</lg>
				<p>15</p>
				<lg>
					<l>Harangoznak délre,</l>
					<l>Udvari ebédre:</l>
					<l>Akkor mene Felicián</l>
					<l>A király elébe:</l>
				</lg>
				<p>16</p>
				<lg>
					<l>A király elébe,</l>
					<l>De nem az ebédre:</l>
					<l>Rettenetes bosszuálló</l>
					<l>Kardja volt kezébe’.</l>
				</lg>
				<p>17</p>
				<lg>
					<l>„Életed a lyányért,</l>
					<l>Erzsébet királyné!”</l>
					<l>Jó szerencse, hogy megváltja</l>
					<l>Gyönge négy ujjáért.</l>
				</lg>
				<p>18</p>
				<lg>
					<l>„Gyermekemért, gyermek!</l>
					<l>Lajos, Endre halj meg!”</l>
					<l>Jó szerencse, hogy Gyulafi</l>
					<l>Rohan a fegyvernek.</l>
				</lg>
				<p>19</p>
				<lg>
					<l>„Hamar a gazembert...</l>
					<l>Fiaim... Cselényi!...”</l>
					<l>Ott levágák Feliciánt</l>
					<l>A király cselédi. -</l>
				</lg>
				<p>20</p>
				<lg>
					<l>„Véres az ujjad,</l>
					<l>Nem vérzik hiába:</l>
					<l>Mit kivánsz most, királyi nőm!</l>
					<l>Fájdalom díjába?”</l>
				</lg>
				<p>21</p>
				<lg>
					<l>„Mutató ujjamért</l>
					<l>Szép hajadon lányát;</l>
					<l>Nagy ujjamér’ legény fia</l>
					<l>Borzasztó halálát:</l>
				</lg>
				<p>22</p>
				<lg>
					<l>„A más kettőér’</l>
					<l>Veje, lánya végét:</l>
					<l>Piros vérem hullásáér’</l>
					<l>Minden nemzetségét! -”</l>
				</lg>
				<p>23</p>
				<lg>
					<l>Rossz időket élünk,</l>
					<l>Rossz csillagok járnak,</l>
					<l>Isten ója nagy csapástul</l>
					<l>Mi magyar hazánkat.</l>
				</lg>
				<p>37</p>
				<lg>
					<l>„Rossz időket élünk, rossz csillagok járnak -”</l>
					<l>Harsog bele hangja valamennyi szájnak,</l>
					<l>Azután: „Megvirrad... kezdik ama régit;</l>
					<l>De Lajos ennek már nem várja be végit;</l>
					<l>Hazatér bosszúsan, adja ki parancsba:</l>
					<l>Hogy térdig a kobzost verjék neki vasba,</l>
					<l>Régi baráttömlöc fenekére vessék, -</l>
					<l>Úgy sérti ez anyján megujúlt kisebbség.</l>
				</lg>
				<p>38</p>
				<lg>
					<l>Reggel imádkozni mene harangszóra</l>
					<l>Oda, hol misét mond saját gyóntatója,</l>
					<l>Minorita János, kicsi kápolnában,</l>
					<l>S buzgón neki meggyónt, sekrestye zugában:</l>
					<l>„Rettenetes álom bűnt vallani késztet:</l>
					<l>Gyanakodás, bosszú, netalán fertőztet,</l>
					<l>Tán lelkem a vértől sem egészen tiszta,</l>
					<l>Melynek csöppjeit a föld odalenn issza.”</l>
				</lg>
				<p>39</p>
				<lg>
					<l>De leirnom, mit gyónt, nem volna erányos.</l>
					<l>Megbocsátá bűnét - ha mi bűn volt - János,</l>
					<l>Sebeit megmosta, beköté balzsammal:</l>
					<l>Ama fogyhatatlan égi irgalommal.</l>
					<l>Könnyebbedve Lajos tért haza, s nyugodtan;</l>
					<l>Követ, és az a hír fogadá már ottan,</l>
					<l>Hogy Durazzó herceg özvegye, Mária,</l>
					<l>Bebocsátást kér, s a tábor előtt várja.</l>
				</lg>
				<p>40</p>
				<lg>
					<l>Megrezzent, de hamar össze magát szedte,</l>
					<l>S izené, hogy jöjjön; külde is érette</l>
					<l>Nagy főembereket, püspököt és Kontot</l>
					<l>És kit az udvarnál szeme megpillantott.</l>
					<l>S jöve már sok hintón, jöve a tornácban</l>
					<l>Hosszu sor asszonnyal, földönuszó gyászban;</l>
					<l>Sűrű fátyol alól kiragyog gyémántja,</l>
					<l>Jobban az, mi nemcsak a szemeket bántja.</l>
				</lg>
				<p>41</p>
				<lg>
					<l>Mintha nem is kérni - hódítani jönne:</l>
					<l>Járása, megállta, szeme hulló gyöngye,</l>
					<l>A fájdalom, a bú, a harag is nála</l>
					<l>Mind hatalom, melytől növekedik bája.</l>
					<l>Tudja, mi történt, de mintha fogoly volna</l>
					<l>Kéri megölt férjét, mintegy számot róla,</l>
					<l>Kéri szabadságát, s teszi, hogy vár, remél:</l>
					<l>„Mária!” mond Lajos - „hiszen férjed nem él”.</l>
				</lg>
				<p>42</p>
				<lg>
					<l>Szédülve hanyatlék asszonyi ölébe;</l>
					<l>Majd dühösen ugrott Lajosnak elébe,</l>
					<l>Nevezé tigrisnek s minden fenevadnak,</l>
					<l>Átkaitól még az egek is borzadnak,</l>
					<l>Most nagy zokogással könnyre fakad ismét.</l>
					<l>Kéri legalább a férje halott testét;</l>
					<l>Mostani fájdalom és régi szerelem</l>
					<l>Hangján veti szemre: „mért tetted ezt velem?”</l>
				</lg>
				<p>43</p>
				<lg>
					<l>„Mért tetted ezt velem?”... Lajos is így váltja:</l>
					<l>„Mária, küldd kissé asszonyidat hátra.</l>
					<l>Hűséged igaznak, bizonyosnak véltem...”</l>
					<l>- „Szabadságot adál: én csak avval éltem.”</l>
					<l>- „Mária, Mária ezt mondani, nékem.</l>
					<l>Gyermekre valál te? te valál féltékeny?</l>
					<l>Te riadtál vissza egy puszta kalandtól?</l>
					<l>Kit meg is üzentem Lökös Bertalantól.</l>
				</lg>
				<p>44</p>
				<lg>
					<l>„Ne tagadd, hogy tudtad, - követem meghozta</l>
					<l>Micsoda játék volt az a merész kocka,</l>
					<l>Minőt fejedelmek gyakor ízben vetnek,</l>
					<l>Vele az országnak ha mit elérhetnek.</l>
					<l>Azután?... a frígy is visszára bomolhat,</l>
					<l>Vagy a lány sem tetszik... vagy elébb meghalhat.</l>
					<l>Mint ez esetben is hamar értünk ollyast:</l>
					<l>Kell hogy bizonyítsam? itt a levél, olvasd.”</l>
				</lg>
				<p>45</p>
				<lg>
					<l>Szólt, császár levelét feltartva elébe.</l>
					<l>Lobbot vete rögtön Mária bús képe;</l>
					<l>Lajos pedig ismét: „Oh, mire juttattál!</l>
					<l>Egy nyarat, egy őszt csak!... de te nem várhattál.</l>
					<l>Most az a csábító lőn örökös gátunk,</l>
					<l>Boldogságom előtt sebes örvény tátong:</l>
					<l>Mindent a boldogság töröl - az egy vért nem!”...</l>
					<l>Fátyolt emel a nő, s azt leheli: „mért nem?”</l>
				</lg>
				<p>46</p>
				<lg>
					<l>Tántorodást érze Lajos e kis szóra,</l>
					<l>A szép, közel arca, szembe mosolygóra,</l>
					<l>Tán csókra is ajka látszik vala késznek:</l>
					<l>De kivillan fénye, homlokán, az észnek,</l>
					<l>Vissza parancsolja ifju tüzes vérét,</l>
					<l>Megösmeri a nőt... Johanna testvérét:</l>
					<l>„Ne felejtsd, hogy férjed tetemiért esdel:</l>
					<l>Ott fekszik a kertben: Mária, temesd el!”</l>
				</lg>
				<p>47</p>
				<lg>
					<l>Így utalá vissza egykori szentképét.</l>
					<l>Azt hitte, szivéből kidobá most végkép:</l>
					<l>De boldogan is majd visszaver az rája:</l>
					<l>Mária lesz első születendő lyánya.</l>
					<l>Megadatá oztán férjét Máriának,</l>
					<l>Teve tisztességet, mint királyfiának,</l>
					<l>Zászlós hadi pompa Nápolyig kisérte,</l>
					<l>Táborán misét is szolgáltata érte. -</l>
				</lg>
				<p>48</p>
				<lg>
					<l>Ettőlfogva nyugodt, fejedelmi kézzel</l>
					<l>Fogja meg a gyeplőt, s egy percre se’ vész el.</l>
					<l>Hogy az új országot jó rendibe’ hagyja,</l>
					<l>Hogy hazatérhessen seregének nagyja.</l>
					<l>Örült is e hírnek hada-szerte minden,</l>
					<l>A zúgolódásnak ina-szakadt menten,</l>
					<l>Már a haláltól sem remeg úgy, remélve,</l>
					<l>Hogy ő lesz az egyik, ki haza jut élve.</l>
				</lg>
				<p>49</p>
				<lg>
					<l>Kedvét a magyarnak már az is éleszti,</l>
					<l>Hogy Lajos fejenkint tudakolni kezdi:</l>
					<l>Ki, mi jeles dolgot vitt véghez a hadban:</l>
					<l>Nagy könyvbe hogy írja, kilenc deák ott van.</l>
					<l>Nem marad el érdem, akárki fiáé,</l>
					<l>De tetézi mindet az Apor Istváné,</l>
					<l>Kire Lajos nem hall egyebet a jónál,</l>
					<l>S gondolja: „te ehhez háladatlan volnál?”</l>
				</lg>
				<p>50</p>
				<lg>
					<l>Vonata fel sátort messzelátó dombra</l>
					<l>Szépet, nagyot oztán, - mit akar, nem mondta,</l>
					<l>Csak, hogy egész hada másnap ebéd tájon</l>
					<l>Körül a domb mellett négyszögbe felálljon.</l>
					<l>De mi meg amellett Toldit se’ felejtsük,</l>
					<l>Süveges kunyhóját még ma útba ejtsük:</l>
					<l>Mi dolog, tábornál hogy nem látja senki?</l>
					<l>Kegyelemre magát hogy még se’ jelenti?</l>
				</lg>
				<p>51</p>
				<lg>
					<l>Igaz, hogy Anikó első örömében</l>
					<l>Feledé, sok szó közt, amit akart épen:</l>
					<l>De másnap-olyankor csakugyan megmondta;</l>
					<l>Mire Toldi vállát keserűen vonta:</l>
					<l>„Jól tudom, ő király, én pedig egy féreg:</l>
					<l>De kérni kegyelmet tőle sosem kérek.”</l>
					<l>Beszélhet Anikó! nincs több szava rája,</l>
					<l>Csak az álla duzzad, s alul a tokája.</l>
				</lg>
				<p>52</p>
				<lg>
					<l>Mikor aztán Bence hazajött rossz hírrel,</l>
					<l>Hogy láncon a kobzos, beszélt is az őrrel:</l>
					<l>Toldi meg is rettent, dühös is lett szörnyen;</l>
					<l>Elszánta magát, hogy szabadítni menjen.</l>
					<l>S táboron át, éjjel, magokat kivágva,</l>
					<l>Bujdossank ismét a messze világba, -</l>
					<l>Anikó Bencével úgy is haza térve,</l>
					<l>Hírt vihet anyjának, látta fiát, élve.</l>
				</lg>
				<p>53</p>
				<lg>
					<l>De húga örökké - ne tegye azt - kéri:</l>
					<l>Kettejök’ ily merszen ki tudja mi éri!</l>
					<l>Hátha kegyelméből részt vehet a pajtás?</l>
					<l>Ő érte az anyja meghal, azért meg - más!</l>
					<l>Toldi nem állt még rá, de pörölt már szóban,</l>
					<l>S vala is, úgy tetszett, nagy gondolkozóban</l>
					<l>Mikor, úgy estenden, jöve kunyhójához</l>
					<l>A király lovásza, Besenyei János.</l>
				</lg>
				<p>54</p>
				<lg>
					<l>„Toldi vitéz! vesd le szőrcsuha-foszlányod -”</l>
					<l>Szólt köszönés nélkül - „ezt küldi királyod,</l>
					<l>S hagyja neked: holnap légy ott jelen ebben,</l>
					<l>Hol serege gyűl majd, négyszög-kerületben.”</l>
					<l>De amíg ezt mondá, azalatt szolgája</l>
					<l>Leszedte lováról; ami vala nála:</l>
					<l>Új sisakot, páncélt, ragyogóat, ékest,</l>
					<l>S egész lovag-öltőt mást is, ahozképest.</l>
				</lg>
				<p>55</p>
				<lg>
					<l>Toldinak ez mostan úgy jöve, mint álom,</l>
					<l>Nevetett és így szólt: „nosza, felpróbálom!”</l>
					<l>Bevivé s magára szedte a kunyhóban,</l>
					<l>Hanem egy nincsen: kard; tudja miért: „jól van!”</l>
					<l>Hétrét a nyakába veti karikását,</l>
					<l>Köti rá, mint kardot, busa fegyvertársát</l>
					<l>Fejjel alá csüngvén, - s azt mondja, kilépve:</l>
					<l>„Elmegyek, így állok a király elébe.”</l>
				</lg>
				<p>56</p>
				<lg>
					<l>S bizony, fura ésszel meg is tette volna,</l>
					<l>- Ma legalább nem hajt semmi okos szóra:</l>
					<l>De mikor a hadhoz közeledett másnap,</l>
					<l>Nem mert nekimenni egy nagy kacagásnak,</l>
					<l>Hanem ostort, bunkót leszed a kápára,</l>
					<l>Odavegyült oztán s hallgata, szót várva:</l>
					<l>Körbe fogák mindjár’ testőrző baráti:</l>
					<l>Csupa kérdés: „hogy vagy?” és felelet: „hát ti?”</l>
				</lg>
				<p>57</p>
				<lg>
					<l>„Tudtuk mi, ki vagy te, régen megösmertünk:</l>
					<l>De király mérges volt, szólani nem mertünk -</l>
					<l>Folytak volna tovább efféle beszédek;</l>
					<l>De más fele fordul arc, figyelem, érdek:</l>
					<l>Ropogó éljen-ből közeledék útca,</l>
					<l>Mint mikor égzengés nagy szekerét húzza.</l>
					<l>Királynak, ahol jő, hirdeti az útját,</l>
					<l>Előtte a hirnök emel országbotját:</l>
				</lg>
				<p>58</p>
				<lg>
					<l>Vele urak jőnek: papok, a vezérség,</l>
					<l>Hátul a ma épen fenszolgáló őrség;</l>
					<l>Csak Laczfi, a vajda, nincs ott az urakkal,</l>
					<l>Csapata élén vár, behamvadt haraggal.</l>
					<l>Most a király felment, magas trónra űle,</l>
					<l>Mind állva maradtak az urak körűle,</l>
					<l>Kürtszóval a hirnök sátor előtt jelt ád</l>
					<l>S hangosan kiáltja Laczfi-Apor vajdát.</l>
				</lg>
				<p>59</p>
				<lg>
					<l>Jöve az, s vontatva sátor alá lépe,</l>
					<l>De király a trónrul leszálla elébe,</l>
					<l>Fogadá hős fiát, elején sátornak,</l>
					<l>Atyja-koronázó híres nagy Apornak.</l>
					<l>István, tüzes arccal, megindula mélyen,</l>
					<l>De körül, bent és künt, ráharsog az éljen;</l>
					<l>Mikor elhallgat, szólt meleg bizalommal</l>
					<l>A király, úgy bánván vele, mint rokonnal:</l>
				</lg>
				<p>60</p>
				<lg>
					<l>„Bátya! heves voltam, most kezedet kérem:</l>
					<l>Te légy ezután is - s ne különb vezérem;</l>
					<l>Vagy királyul hagylak, ha maradsz, képemben,</l>
					<l>Hogy ez új országot vegyed és tartsd rendben.</l>
					<l>Tudom a hűséged, de meg is hálálom;</l>
					<l>Egyelőre, amíg jobb szerét találom,</l>
					<l>Tiéd legyen otthon - ha levelet osztok -</l>
					<l>Két szép uradalom: Csáktornya és Osztrog.”</l>
				</lg>
				<p>61</p>
				<lg>
					<l>Laczfi fejét hajtva hódola fél térden;</l>
					<l>Kötelesség volt csak, azt mondja, nem érdem;</l>
					<l>Köszöni új tisztét, a helytartóságot:</l>
					<l>De nagyon áhitja szép Erdelyországot.</l>
					<l>„No tehát az öcséd maradjon, az Endre,</l>
					<l>Hogy ezáltal is dísz háruljon nevedre -”</l>
					<l>Szólt, s elereszté az örvendő urakhoz,</l>
					<l>Maga Kont, jobb karján, vezeté azokhoz.</l>
				</lg>
				<p>62</p>
				<lg>
					<l>Kürtszóra hogy ismét várakozás leve,</l>
					<l>Hangzott s visszahangzott Toldi Miklós neve.</l>
					<l>Vissza ezer szájból (tizedét se’ mondva),</l>
					<l>S hogy elibe térdelt, a király ezt mondta:</l>
					<l>„Vétkeztél, fiú, de lakolál is hétszer,</l>
					<l>Uradat veszélyből kisegítéd kétszer:</l>
					<l>Most ez övet, kardot, jer! az oldaladra, -</l>
					<l>Többször el ne veszítsd, úgy vigyázz magadra!”</l>
				</lg>
				<p>63</p>
				<lg>
					<l>S drága övet, kardot neki általnyújta,</l>
					<l>Ami azt jelenté, hogy már lovag újra,</l>
					<l>Illeti, mint régen, udvari tisztesség;</l>
					<l>Testőrzőinek int, hogy helyre vezessék. -</l>
					<l>Azután szemlélni a seregét fogta,</l>
					<l>Csapatonkint, főnkint, ahogy másszor szokta;</l>
					<l>Jó-délig e munka a királyt megtartá;</l>
					<l>Hazamenet Toldit újra megpillantá.</l>
				</lg>
				<p>64</p>
				<lg>
					<l>Intett neki fejjel, hogy haza kövesse,</l>
					<l>Toldi örült, mert már szerit-módját leste,</l>
					<l>Hogy’ jutna királlyal valamiképp szembe,</l>
					<l>Őérte ha venné kobzost kegyelembe.</l>
					<l>Odabenn hát mindjár’ könyörge alásson:</l>
					<l>Egy hű társa van itt, hallja, nehéz láncon,</l>
					<l>Kivel együtt történt minden bujdosása, -</l>
					<l>Ő felsége hogy a bűnét megbocsássa.’</l>
				</lg>
				<p>65</p>
				<lg>
					<l>„Igaz!” a király mond - „azt szinte feledtem:</l>
					<l>Hozasd ide tüstént, s jöjjetek be ketten.”</l>
					<l>Toldi meg is tére hamar a kobzossal:</l>
					<l>„Ki vagy te, gaz ember? fizetsz jóért rosszal?”</l>
					<l>„Nem a bosszu vitt rá, csak ez a mesterség:</l>
					<l>Orditanom kelle farkasok közt, Felség!</l>
					<l>Bár nekem e dalban van szomorú részem...</l>
					<l>Hagyján!... életem’ itt lábaihoz tészem.”</l>
				</lg>
				<p>66</p>
				<lg>
					<l>Kobzos a királynak ada ilyen választ,</l>
					<l>Hogy kegyelmet nyerjen, sose’ hitte már azt.</l>
					<l>De Lajost ingerlé ez a fásult mentség:</l>
					<l>Nagy bűn lehet itt, vagy nagy szerencsétlenség!</l>
					<l>Szóla tehát hozzá újra szelidebben:</l>
					<l>„Ki vagy, ifjú? mondd el rövid feleletben,</l>
					<l>Bujdosol egy bűnért, nekem azt vallottad:</l>
					<l>Mi az? add elő most, ha élted id’adtad.”</l>
				</lg>
				<p>67</p>
				<lg>
					<l>Bizalommal kobzos emelé királyra</l>
					<l>Szép nagy kék szemeit, könny pereg arcára.</l>
					<l>S hajtva le, a földig, összecsukó térdét,</l>
					<l>Onnan alázattal így kezdi beszédét:</l>
					<l>„Barkócz volt az atyám Felmagyarországon,</l>
					<l>Barkóc faluban, hol megnyíla világom;</l>
					<l>Zácsnak egyik húgát birta feleségül,</l>
					<l>Ezért hala szörnyet - hanem ezt majd végül.</l>
				</lg>
				<p>68</p>
				<lg>
					<l>„Záccsal együtt atyám, míg Zács vele tartott,</l>
					<l>Mátyus uram mellett forgat vala kardot;</l>
					<l>Egy Kolos ellenben, ura szomszéd várnak,</l>
					<l>Vala híve Károly néhai királynak.</l>
					<l>Harcban a két kastély állt vala hát mindig.</l>
					<l>De, hogy atyám megtért - Zácscsal tudniillik</l>
					<l>Kolos a házunkat bántani nem merte,</l>
					<l>Régi bosszúságát odahaza nyelte.</l>
				</lg>
				<p>69</p>
				<lg>
					<l>„Egy este Kolosnak az egész várnépe</l>
					<l>Tör elé, sok pórral, hídunknak elébe,</l>
					<l>Felvonatá jókor az atyám, és kérdi:</l>
					<l>Nyilt harccal a békét hogy mi okon sérti?</l>
					<l>»Akibe’ Zács-vér nincs, az örüljön, éljen:</l>
					<l>De kibe’ egy csöpp van, folyjon el kardélen! -</l>
					<l>Kiált Kolos, írást mutogatva messze,</l>
					<l>Hogy király nevében atyám beeressze.</l>
				</lg>
				<p>70</p>
				<lg>
					<l>„Vete egy pillantást még szép hitvesére</l>
					<l>Az atyám, és ránk is hét fiutestvérre,</l>
					<l>Kik közt a legidősb is csak alig serdül,</l>
					<l>Hogy minekünk veszni kellene fegyvertül.</l>
					<l>»Nem!« (annyit se’ tud, mint ma született gyermek)</l>
					<l>Fegyvert szegez, úgymond, ellene fegyvernek;</l>
					<l>Kürtölteti össze hajduit, cselédjét,</l>
					<l>A kaput, a kastélyt hogy halálig védjék.</l>
				</lg>
				<p>71</p>
				<lg>
					<l>„Maga elül, öccse, hat kis fia talpon,</l>
					<l>S véres viadalra száll a veres alkony:</l>
					<l>Engem anyám ölbe szorongata sírva,</l>
					<l>Kis kezem a kardot mert még fel se’ birta.</l>
					<l>Künt iszonyú sívás, kardrecsegés hallik;</l>
					<l>Olykor egy-egy tűzfény hozzánk benyilallik;</l>
					<l>Egyszer atyám öccse berohan, hogy: „Vége!”</l>
					<l>Hívja anyám’, fusson, engem kap ölébe.</l>
				</lg>
				<p>72</p>
				<lg>
					<l>„Futott is anyám, de visszafutott, arra;</l>
					<l>Hol urát meglelte s hat szép fiát, halva.</l>
					<l>Mi pedig a kerten, nem látva, nem űzve</l>
					<l>Szaladánk! - emlékszem a szép piros tűzre.</l>
					<l>Ez régi bünöm; - csak kegyelemért esdem:</l>
					<l>Büntesse Kolost a bosszuálló Isten!</l>
					<l>Birtokom elvette, családfám kivágta:</l>
					<l>Fogja meg a Barkócz név örökös átka!”</l>
				</lg>
				<p>73</p>
				<lg>
					<l>Sohajtva király szól: „most is ez a régi!...</l>
					<l>Állj fel!” (de tovább nem magyarázta néki)</l>
					<l>„Birtokod’ elvette - nem Kolos: a törvény,</l>
					<l>De kegyelmet adok, vétked letörölvén.</l>
					<l>Birtokodat már más, jó hiszemű, birja,</l>
					<l>Ki nevét faludról levelemmel irja:</l>
					<l>De ne félj! csak hűnek lássalak irántam...</l>
					<l>Melfi nevet, s címert már is neked szántam.”</l>
				</lg>
				<p>74</p>
				<lg>
					<l>„Nevet és jószágot majd adok én, Felség!”</l>
					<l>Beleszóla Miklós, - „csak neki úgy tessék,</l>
					<l>S Felséged is adja kegyes irományát,</l>
					<l>Hogy fiuvá tészi Toldi György leányát.”</l>
					<l>„Micsoda?” mond Lajos: „kit fiusíttatnál?</l>
					<l>Hisz’ van fia Györgynek, láttam is e hadnál.”</l>
					<l>„Lyány az, Felséges úr! lyány a kőszülette,</l>
					<l>S hirem-tudtom nélkül ezt meg is szerette!”</l>
				</lg>
				<p>75</p>
				<lg>
					<l>„No ha lyány, derék lyány, méltó fiuságra:</l>
					<l>Megadom.” - Bízá is levelét deákra,</l>
					<l>S eleresztvén kobzost, visszafogá Toldit:</l>
					<l>„Ne csak! ez a levél tefelőled szól itt.”</l>
					<l>Átalveszi Miklós, nem valami bízvást,</l>
					<l>Hogy: ,tud ő olvasni, de csak öreg írást’.</l>
					<l>„Olvasd neki, deák!” - Toldi oda görnyedt,</l>
					<l>Ejte is rá egy-két borsószemü könnyet.</l>
				</lg>
				<p>76</p>
				<lg>
					<l>Mikor a legvégső soraihoz ére:</l>
					<l>„Mi az?” - kérdé Lajos - „azt nem vettem észre -”</l>
					<l>S kivevé az írást a deák kezébül,</l>
					<l>Kétszer is a négy sort elolvasta végül.</l>
					<l>„Itt, ahol a szívek...” gondolkozott rajta;</l>
					<l>Majd böki meg ujjal, mosolyog rá ajka;</l>
					<l>Látszott, hogy ez ujság neki ujság nagyon:</l>
					<l>Elereszté Miklóst, hogy maga maradjon.</l>
				</lg>
				<p>77</p>
				<lg>
					<l>Kimenet azonban szólt még a deáknak:</l>
					<l>„Írjatok az érsek-, Telegdi Csanádnak:</l>
					<l>Hirdessen országúl királyi kegyelmet,</l>
					<l>Valakik bűnhödtek Felicián mellett;</l>
					<l>Hogy ne legyen többé, mire haza érek,</l>
					<l>Emiatt elzüllve sehol is egy lélek;</l>
					<l>Törvényt is az ország olyat javasoljon,</l>
					<l>Hogy apáért többé gyermek ne lakoljon.”</l>
				</lg>
				<p>78</p>
				<lg>
					<l>Toldit Anikó már s Bence kivül várta</l>
					<l>S meghívta magához; jó nagy az ő sátra,</l>
					<l>Lakjanak ott együtt; - kap ezen a kobzos:</l>
					<l>„Hahó, öcsém! más is szól még e dologhoz:</l>
					<l>Van anyám nekem s a lyánynak öreganyja:</l>
					<l>Idegen vagy köztünk, míg ő nem javallja -”</l>
					<l>Mond Toldi; - az ifju laposat pillantott,</l>
					<l>S külön egy sátorban pengeti a lantot.</l>
				</lg>
				<p>79</p>
				<lg>
					<l>Már úgy se’ soká: mert foly a nagy készűlet.</l>
					<l>De szárnyon egy tábor haza nem repűlhet:</l>
					<l>A király, lám mondom, szedi,válogatja,</l>
					<l>Mely részét vigye el, ott melyiket hagyja.</l>
					<l>Várakban is űl sok széllyel az országon,</l>
					<l>Váltani azt fel kell ki nemes, jobb-ágon,</l>
					<l>Rakni be zsoldost, vagy maga katonáját,</l>
					<l>Ha nemes önkint nem szolgálja királyát.</l>
				</lg>
				<p>80</p>
				<lg>
					<l>Teszi tehát hírré Laczfi a táborban:</l>
					<l>Ki akar hűségből maradni Nápolyban?</l>
					<l>S csuda ez! nincs több szó fekete halálról,</l>
					<l>Csak a magyar névről, s a derék királyról.</l>
					<l>„Egy halállal” mondák „tartozunk mindnyájan:</l>
					<l>Akar itt talál meg, akar otthon várjam!”</l>
					<l>Fele is, vagy több, a Laczfi-Apor hadnak</l>
					<l>- A zúgolódók - most versengve maradnak.</l>
				</lg>
				<p>81</p>
				<lg>
					<l>Kit Lajos is hallván, örvende felettébb,</l>
					<l>Hogy szereti ujra, mint másszor, ez a nép;</l>
					<l>De nem fogadá el maradását annak,</l>
					<l>Kinek otthon nője, gyermekei vannak.</l>
					<l>Mikor ez mind megvolt, indítá a tábort,</l>
					<l>Megtaposá egyszer hadaival Nápolyt,</l>
					<l>Onnan ereszkedvést Róma felé hajta,</l>
					<l>Nápolyban az Endrét; Endre helyett, hagyta.</l>
				</lg>
				<p>82</p>
				<lg>
					<l>Hát, mikor odaért Róma közelébe;</l>
					<l>Két mérföldnyire már jönnek ki elébe:</l>
					<l>A tribún, ki ismét jutott hatalomra,</l>
					<l>A Tanács, özön nép, s fogadák hódolva.</l>
					<l>Odabenn harangok, evvivá-k zúgának,</l>
					<l>Nevezzék őt Nagynak és „Róma urának”,</l>
					<l>Szállásra vivék egy pompás palotába,</l>
					<l>Kit úgy is üresen hagyott volt a pápa.</l>
				</lg>
				<p>83</p>
				<lg>
					<l>Gyászhirt legelébb ott hoza egy követje,</l>
					<l>Anyja Budáról azt, Erzsébet küldötte:</l>
					<l>Hogy csecsemő Károly nincs már a világon,</l>
					<l>Temetését várja régi Vizsegrádon.</l>
					<l>Elbúsulta magát Lajos igen rajta,</l>
					<l>Mihelyt egyedül volt, nagyokat sohajta:</l>
					<l>„Így az egész bosszúm véres buborék volt,</l>
					<l>Elpattana; most már helye - csak egy vérfolt!”</l>
				</lg>
				<p>84</p>
				<lg>
					<l>Más követi aztán érkezének vissza,</l>
					<l>Kikre a Johanna elleni pört bízta,</l>
					<l>Hogy azt Avinyonban újra fölvetessék,</l>
					<l>Pápával a gyilkost, újra-itéltessék.</l>
					<l>Ezek azt hozák; hogy pápa feloldotta:</l>
					<l>,Meg vala bűvölve, mit csinál, nem tudta,</l>
					<l>Háromszázezer jó aranyat hát adjon</l>
					<l>Johanna Lajosnak; - országa maradjon’.</l>
				</lg>
				<p>85</p>
				<lg>
					<l>S Johanna követi jöttek is valóban,</l>
					<l>Háromezer aranyt hozva foglalóban:</l>
					<l>„Se háromszázezer aranya, se három</l>
					<l>Nem kell: öcsém vérét nem adom el áron!”</l>
					<l>Szólt a király, és ment Péter-búcsujára,</l>
					<l>Aranyát négyezret teve ott oltárra;</l>
					<l>S még aznap üzent is Laczfinak, Endrének:</l>
					<l>Hozza maradványát utána sergének.</l>
				</lg>
				<p>86</p>
				<lg>
					<l>De mi Lajos királyt lassan ne kövessük:</l>
					<l>Gondolat egy szemfény: Budára mi vessük,</l>
					<l>Hol Toldit az anyja (hírt kapva levélben)</l>
					<l>Várja szegény, s fél hogy meghal örömében.</l>
					<l>Hallja, hogy az udvar készül le Segesdig</l>
					<l>A király elébe, - de nem indul estig,</l>
					<l>Mert a királynénak árt nappal a hőség:</l>
					<l>Ha ki reggel indul, egy nap az elsőség.</l>
				</lg>
				<p>87</p>
				<lg>
					<l>„Hol van az a Segesd?... biz’ utána járok:</l>
					<l>Nekem is van fiam, kit nehezen várok -”</l>
					<l>S küldi öreg Bencét tudakolni mindjárt.</l>
					<l>Bence haza térvén, azt mondja: „asz’ondják:</l>
					<l>Menni Fehérvárnak, le a Balatonnak;</l>
					<l>Somogyvár felé kell: nem messze van onnat.”</l>
					<l>„Fogj hát szaporán be!” ami, nagy csudára;</l>
					<l>Hamar is megtörtént, úgy kis-ebéd tájra.</l>
				</lg>
				<p>88</p>
				<lg>
					<l>Bence szokott módon hajtana „lebtibe”,</l>
					<l>De füleit folyvást riadás tölti be:</l>
					<l>„Hajts, kocsis! nem tiéd sem ostor, sem a ló -”</l>
					<l>Akarva se’ tud most lenni nagyothalló.</l>
					<l>Így, mire az udvar, ők is odaértek;</l>
					<l>Nép is a vidékből összegyült temérdek;</l>
					<l>És már a toronybul lefelé kiáltják,</l>
					<l>Hogy az elődandárt közeledni látják.</l>
				</lg>
				<p>89</p>
				<lg>
					<l>Erre királyné, az udvara-járókkal,</l>
					<l>Indul ki a gyepre aranyos hintókkal;</l>
					<l>Maga ült az elsőn s Örzsike mélázva,</l>
					<l>Feketében, mint már leendő apáca;</l>
					<l>Ősz érsek utána, mint képe királynak,</l>
					<l>Azután sok hintó, nincs vége sorának;</l>
					<l>Falusi szekér is mennyi maradt hátra,</l>
					<l>Ki fiát, ki férjét, ki rokonát várta.</l>
				</lg>
				<p>90</p>
				<lg>
					<l>Mikor elnézték az elejét a hadnak,</l>
					<l>Hát nagy tárogatók, obojok riadnak,</l>
					<l>Zászlós kopiáktól a levegő tarka:</l>
					<l>Maga a király lesz már ennek a magva.</l>
					<l>Sárga lován jött is elül a seregben,</l>
					<l>Anyja látására szive nagyot rebben;</l>
					<l>Odaugrat mindjárt, kezeit csókolja,</l>
					<l>Meg az ajkát, meg a csonka kezét újra.</l>
				</lg>
				<p>91</p>
				<lg>
					<l>Azután, hogy Örzsét vele megpillantá,</l>
					<l>Mosolyogva csípte meg az állát, s mondá:</l>
					<l>„Beh szép vagy ma, te bús rózsája Budának!</l>
					<l>Mily messze kereslek, s mily közel talállak!”</l>
					<l>Dícsérve az anyja hozzáteszi: jó is,</l>
					<l>Amiért eljegyzé már a megváltó is.</l>
					<l>„De nem addig van a! de nem ám, ha mondom!...</l>
					<l>Hanem erről többet majd beszélünk otthon.”</l>
				</lg>
				<p>92</p>
				<lg>
					<l>Majd otthon - vagy elébb, szemmel is, az úton:</l>
					<l>Mi lett a beszédből, akar itt megsúgom.</l>
					<l>Megszereté bosznya fejedelem lyányát,</l>
					<l>Neki ajánlá fel szíve adományát.</l>
					<l>Hosszu időn boldog leve Örzsikével;</l>
					<l>Nem is országolt már hirtelen elmével,</l>
					<l>Hadait sem vitte kalandról kalandra:</l>
					<l>Amit ésszel győzött, nem ereszté kardra.</l>
				</lg>
				<p>93</p>
				<lg>
					<l>Hanem a királyt én bocsátom előre.</l>
					<l>Elég nekem Toldi a hátralevőre,</l>
					<l>Kit az édes anyja vígyáz vala szörnyen,</l>
					<l>Szeme is kaprodzott és lábbada könnyben.</l>
					<l>Annyi ezer nép közt tán észre se’ venné,</l>
					<l>Toldi is az útját haza bízvást tenné:</l>
					<l>De alatta Pejkó nyerit egyszer, tombol,</l>
					<l>Vissza ösmerős hang nyihogott egy hámbol.</l>
				</lg>
				<p>94</p>
				<lg>
					<l>Arra tekint Miklós, - hogy ugrat is arra,</l>
					<l>Elhiszi azt bárki az első szavamra;</l>
					<l>Vele Anikó is, Bence is - a vendég</l>
					<l>Őrzi csupán hátul, hogy ő idegen még.</l>
					<l>Ott hamar az egymás nyakába hogy’ estek,</l>
					<l>Arrul ugyan képet én hiába festek,</l>
					<l>Se’, hogy szóhoz jutni nem birtak a szótul,</l>
					<l>Mint szűk edényszájon víz ha igen tódul.</l>
				</lg>
				<p>95</p>
				<lg>
					<l>Kiörűlvén magát s meg újra, meg újra,</l>
					<l>Ügyet vete most az idegen ifjúra,</l>
					<l>S hallva fiától, hogy utitársa, régi;</l>
					<l>Fogadá szép szóval, kezet ada néki.</l>
					<l>Bencét is az öreg asszony megölelte,</l>
					<l>Hogy Anikójának jól gondját viselte;</l>
					<l>Mond apja kevélyen: „mert én tanítottam,</l>
					<l>Gyenge vesszőcskémet jóra hajlítottam.”</l>
				</lg>
				<p>96</p>
				<lg>
					<l>Toldi Anikóval anyjokhoz ülének,</l>
					<l>Bence meg a kobzos a lovas legények,</l>
					<l>Úgy mennek Budára mint egy menyegzőre,</l>
					<l>A vége is az lesz, gyanítom előre;</l>
					<l>Legalább az úton Miklós meg az anyja</l>
					<l>Súgva beszélnek, hogy Anikó ne hallja,</l>
					<l>Nem is ő!... kivált hogy, félútra sem érve,</l>
					<l>Kobzosnak is jut hely az öreg szekérbe.</l>
				</lg>
				<p>97</p>
				<lg>
					<l>Buda már ott lévén, Toldi anyja nevet:</l>
					<l>„Kétszer ilyen hosszú volt ez az út menet!”</l>
					<l>Zengő citerával kinn a kapus várta,</l>
					<l>De kapuja úgy van, mint este bezárta.</l>
					<l>„Tedd le, csiriz, azt a cincogó micsodát:</l>
					<l>Vagy magam szálljak le kapu-nyitni? - No hát! -”</l>
					<l>Bence a kapusra az öreg így mordul,</l>
					<l>S nézte, ha nézik-e mikor ő befordul.</l>
				</lg>
				<p>98</p>
				<lg>
					<l>Így Toldi, elérvén budai otthonját,</l>
					<l>Szegre akaszthatta bujdosása gondját,</l>
					<l>Szegre a nagy buzgányt, a paizst, az ostort,</l>
					<l>Melyeket ő harcban még ezután is hord;</l>
					<l>Az öreg kámzsát is pihenőbe tette,</l>
					<l>(Oly durva daróc ez, hogy a moly sem ette):</l>
					<l>Majd felveszi később negyven-ötven évvel,</l>
					<l>Ha magát is már holt számba’ feledték el.</l>
				</lg>
				<p>99</p>
				<lg>
					<l>Anikó meg visszaalakulván nőnek,</l>
					<l>Most látja a kobzos, kit szeretett ő meg!</l>
					<l>Ha eddig a báb volt, most a szép pillangó,</l>
					<l>Ha eddig szerette, most a feje bangó.</l>
					<l>Meg is kérte rögtön s Toldiné kiadta</l>
					<l>Gyűrüvel a gyűrü helyét változtatta;</l>
					<l>Nem irígylé Miklós, de feszűlt a dolmány</l>
					<l>Maga bús szerelmét ehez elgondolván.</l>
				</lg>
				<p>100</p>
				<lg>
					<l>S bárha Piroskáról se’ halla; se’ kérde:</l>
					<l>Mióta Budán van, szíve sajog érte,</l>
					<l>Hiszen azt se’ tudja, él-e, hal-e vajjon?</l>
					<l>Bizonyost mégsem kérd, nehogy mástól halljon,</l>
					<l>Hanem, ajtót húzván a szerelmes párra,</l>
					<l>Kiosont estenden a Duna partjára,</l>
					<l>S karját evezőnek négyszer-ötször vetve,</l>
					<l>Átrugja magát az apáca szigetbe.</l>
				</lg>
				<p>101</p>
				<lg>
					<l>Ott a kolostornál kémleli, hogy’ lásson</l>
					<l>Fel is az ablakra, be is a szűk rácson,</l>
					<l>Ha elébe a sors - ne Piroskát hozná,</l>
					<l>Csak egy olyan szűzet, ki hasonló hozzá.</l>
					<l>Mind hiába! - hátra kerül, a kert megé,</l>
					<l>Fala nem volt, csak mély, öles árok szegé;</l>
					<l>Odabenn a fák közt Toldi megpillantott</l>
					<l>Valami keresztet s domborodó hantot.</l>
				</lg>
				<p>102</p>
				<lg>
					<l>Átlépi az árkot csak kicsi ugrással,</l>
					<l>Látja, kereszt kettő: az egyik irással,</l>
					<l>A másikon semmi, csak Jézus betűje:</l>
					<l>Térdre borult mindjár’ az előtt, a fűre.</l>
					<l>Mikor olvasóját rendre leolvasta,</l>
					<l>Ábécé-betűkkel amazon olvasta</l>
					<l>Hogy: „Ez a gyászos sír a Rozgonyi Pálé:</l>
					<l>Ide fájt a szíve, jó leánya mellé!”</l>
				</lg>
				<p>103</p>
				<lg>
					<l>„Piroska!...” zuhant most körül a keresztre</l>
					<l>Kebléhez szorítva, záporba förösztve,</l>
					<l>Csókolta, ölelte azt a hideg szirtet,</l>
					<l>Míg vele a nagyján valamit enyhített;</l>
					<l>De tovább is egyre zokogott bánatja,</l>
					<l>Mint mikor a sírást el a gyermek hagyja;</l>
					<l>Majd szemeit törlé, s a csillagos égre</l>
					<l>Fölnézve sokáig, így szólala végre:</l>
				</lg>
				<p>104</p>
				<lg>
					<l>„Tiszta vagy, ott is vagy! hiszem erős hittel,</l>
					<l>Oda vársz - meggyógyítsz boldog szeretettel;</l>
					<l>Addig soha e szív asszonyt ne ösmérjen:</l>
					<l>Fogadom, s megállom, Isten úgy segéljen!”</l>
					<l>Most kele - négy gödröt vájt neki jó kardja,</l>
					<l>Két keze markával földjét kikaparta,</l>
					<l>Felránta tövestül négy fiatal fűzet;</l>
					<l>Ezek árnyékolják az apáca-szűzet.</l>
				</lg>
				<p>105</p>
				<lg>
					<l>Hogy látta-e mind ezt a kolostor népe,</l>
					<l>Ki tudja? hisz’ ennek ötszázharminc éve;</l>
					<l>Lehet az, hogy látták, vagy meg is ösmerték,</l>
					<l>De megháborítni a nagy hőst nem merték.</l>
					<l>Amely uton jött volt, azon is ment vissza,</l>
					<l>Piroska torát már szomorúan issza,</l>
					<l>Piroska’ torában szerelme utóját,</l>
					<l>Együtt az Anikó vídám kézfogóját.</l>
				</lg>
				<p>106</p>
				<lg>
					<l>Nagyfaluba másnap, és le Szalontára,</l>
					<l>Készűlni Anikó nagy lakodalmára;</l>
					<l>Új boron azt mindjár’, tudom, meg is űlik,</l>
					<l>Meghíva reája mind, akiket illik.</l>
					<l>Toldi felajánlá tág palota-házát,</l>
					<l>Nyomtatni lehetne abban, úgymond; búzát,</l>
					<l>Mellette a szalmát felrakni kazalba:</l>
					<l>Három vármegye is eltáncolhat abba’.</l>
				</lg>
				<p>107</p>
				<lg>
					<l>Csakugyan, egy napra gyűlt is a vendég, - és</l>
					<l>Három vármegye lett: Bihar, Arad, Békés;</l>
					<l>Ennyi csak a hívott; hát még a hivatlan:</l>
					<l>Ki, ha szépen múlat, teheti bántatlan:</l>
					<l>Amelyik ellenben részeg, vagy garázda,</l>
					<l>No! abbul a násznagy a lelket kirázza;</l>
					<l>Toldi az a násznagy; - de ha békén hagyják,</l>
					<l>Szótlan az asztalfőn öntözi bánatját.</l>
				</lg>
				<p>108</p>
				<lg>
					<l>Hitre az új párt kis templomba vezették,</l>
					<l>Melynek Toldi adá aranyos keresztét;</l>
					<l>Azután kezdődött lakozás, mulatság,</l>
					<l>Hogy a menyasszonyt is rendre megugrassák.</l>
					<l>Majd a párnatáncnak következvén sorja,</l>
					<l>Legény is, leány is a térdvánkost hordja,</l>
					<l>Keres egyet: csókért leteszi elébe,</l>
					<l>Megforgatva kissé, az marad helyébe.</l>
				</lg>
				<p>109</p>
				<lg>
					<l>Anikó, fehérben mint egy virágos fa,</l>
					<l>Ott forog, a vánkost feltartja magosra,</l>
					<l>Lesi csalfa szemmel, kit hivjon? ne hivjon?</l>
					<l>„Csókra, násznagy uram! ne csak mindig vivjon.”</l>
					<l>„Mondom én!” mond Toldi - „férfi kell már ennek,</l>
					<l>Olyan asszony ez, kit jó ha sűrűn vernek -”</l>
					<l>Csókra magát mégis, táncra is elszánta:</l>
					<l>Halkan, öregesen, násznagyosan járta.</l>
				</lg>
				<p>110</p>
				<lg>
					<l>De a múlatságnak már vége szakadjon,</l>
					<l>Toldi a háznéppel magára maradjon,</l>
					<l>Hadd rendelje el, hogy ki hajszra, ki csára:</l>
					<l>Anyja Nagyfaluba, ő maga Budára;</l>
					<l>Kobzos a várkastélyt Anikóval birja,</l>
					<l>Nevét maga, míg él, Szalontárul irja,</l>
					<l>Ha fiok lesz, az már György legyen és Toldi,</l>
					<l>Anyjának a másik fiat is pótolni.</l>
				</lg>
				<p>111</p>
				<lg>
					<l>Ami úgy is történt: gyarapodott névvel</l>
					<l>Háromszáz esztendőn át mindenik évvel,</l>
					<l>Nem is hagyta Miklóst homályba borulni</l>
					<l>A Nagyfalusi és Szalontai Toldi.</l>
					<l>Szolgálta királyát, - majd a fejedelmet,</l>
					<l>Kinek én ezt írám tört címere mellett</l>
					<l>Zárt sisakon s pajzson kézbe’ kivont kardú</l>
					<l>Nagyfalusi Arany, szalontai hajdú.</l>
				</lg>
				<p>112</p>
				<lg>
					<l>Egyéb dolgairól hű Toldi Miklósnak</l>
					<l>Nem érzem magamat énekkel adósnak,</l>
					<l>Könyvbe’ sem olvastam, nem is tudakoztam;</l>
					<l>Csak ez egy munkámmal igazán tartoztam.</l>
					<l>DALIÁS IDŐKről mit még barna hajjal</l>
					<l>Kezdtem, s félbe’ hagyék küzdve kórral, bajjal.</l>
					<l>Most mikor agg lettem, hajam is fehérül:</l>
					<l>Ímhol a bús ének TOLDI SZERELMÉrül.</l>
				</lg>
			</div>
		</body>
	</text>
</TEI>