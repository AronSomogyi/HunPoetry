<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="AranyJ_00597_2903" xml:lang="hu" xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">BUDA HALÁLA</title>
				<author>
					<persName>
						<surname>Arany</surname>
						<forename>János</forename>
					</persName>
					<date from="1817" to="1882">1817-1882</date>
					<idno type="VIAF">95251869</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Vida</surname>
						<forename>Bence</forename>
					</persName>
					<persName>
						<surname>Bajzát</surname>
						<forename>Tímea</forename>
						<forename>Borbála</forename>
					</persName>
					<persName>
						<surname>Karabulut</surname>
						<forename>Aslihan</forename>
					</persName>
					<persName>
						<surname>Szlávich</surname>
						<forename>Eszter</forename>
					</persName>
					<persName>
						<surname>Timári</surname>
						<forename>Mária</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">25</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>BUDA HALÁLA</title>
					<author>
						<persName>
							<surname>Arany</surname>
							<forename>János</forename>
						</persName>
						<idno type="VIAF">95251869</idno>
					</author>
					<relatedItem type="copyText">
						<bibl>
							<title>Arany János összes költeményei</title>
							<date when="1997-11-12"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/00500/00597"/>
							<respStmt>
								<resp>Original Electronic Edition</resp>
								<persName>
									<surname>Drótos</surname>
									<forename>László</forename>
								</persName>
								<persName>
									<surname>Hevele</surname>
									<forename>István</forename>
								</persName>
								<persName>
									<surname>Pétery</surname>
									<forename>Kristóf</forename>
								</persName>
								<persName>
									<surname>Varga</surname>
									<forename>Mónika</forename>
								</persName>
								<persName>
									<surname>Kiss</surname>
									<forename>András</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>BUDA HALÁLA</head>
				<p>Hún-rege</p>
				<p>1863</p>
				<p>Jelige:</p>
				<p>(Ethela) Budam fratrem suum</p>
				<p>manibus propriis interfecit... eo</p>
				<p>quod... metas inter fratres stabilitas</p>
				<p>transgressus fuerit dominando.</p>
				<p>Sim. de Keza Chron. Hung.</p>
				<p>Első ének</p>
				<p>Buda király megosztja öccsével az uralkodást</p>
				<lg>
					<l>Hullatja levelét az idő vén fája,</l>
					<l>Terítve hatalmas rétegben alája;</l>
					<l>Én ez avart jártam; tűnődve megálltam:</l>
					<l>Egy régi levélen ezt irva találtam.</l>
				</lg>
				<lg>
					<l>Már Keveházába Bendeguz megtére,</l>
					<l>Rof is oda szállott, jó Buda testvére;</l>
					<l>Most Buda országol (mert ő vala közbül)</l>
					<l>Atyja örökségén három fia közzül.</l>
				</lg>
				<lg>
					<l>Tisza-Duna síkján, Zagyva folyó mellett,</l>
					<l>Sátora egy dombon kék égre szökellett;</l>
					<l>Ez vala a város, ez Buda királyi</l>
					<l>Lakhelye, faművü sátor-palotái.</l>
				</lg>
				<lg>
					<l>Nem szorul e város tetemes falakra,</l>
					<l>Nagy henye kövekből nincs együvé rakva;</l>
					<l>Az erőnek szolgál kirepítő fészkül,</l>
					<l>Nem a pulyaságnak biztos menedékül.</l>
				</lg>
				<lg>
					<l>Tündér palotának bizonyára hinnéd,</l>
					<l>Melyet a fuvó szél tovalehel innét;</l>
					<l>Mintha csak a földből kelne egy-egy ága,</l>
					<l>Tornyosan áll s cifrán: a puszta virága.</l>
				</lg>
				<lg>
					<l>Onnan Buda nyáját őrzi vala békén,</l>
					<l>Szeliden országol húnok erős népén,</l>
					<l>Lát egyenes törvényt, mint apa, mindennek;</l>
					<l>Ül lakomát vígan; áldozik Istennek.</l>
				</lg>
				<lg>
					<l>Egy nap is udvarhoz rendelte a főket,</l>
					<l>Áldozni, tanácsba, összehivá őket;</l>
					<l>Gazdag aranyhímmel vont falu sátorban</l>
					<l>A nagyok, a bölcsek telepedtek sorban.</l>
				</lg>
				<lg>
					<l>Ott vala, ím, öccse Etele királyfi,</l>
					<l>Bendeguz atyjoknak éltes daliái:</l>
					<l>Régi Szalárd, Bulcsu; - Torda öreg-táltos,</l>
					<l>Szömöre a kádár és a gyula Álmos.</l>
				</lg>
				<lg>
					<l>Ott sunnyoga hátul az idegen Detre;</l>
					<l>Nem üle jobbágyként főfő kerevetre,</l>
					<l>Tisztessége vagyon, de magát alázza,</l>
					<l>Hódoló mosolynak arcát lepi mázza.</l>
				</lg>
				<lg>
					<l>Hogy mind begyülének, ezek és a többi,</l>
					<l>Hún ágak apái, hún seregek főbbi:</l>
					<l>Fényével a homlok mind szegül Budára;</l>
					<l>Ő pedig ily szókat vészen ajakára:</l>
				</lg>
				<lg>
					<l>„Az öreg Istennek adassék tisztelet,</l>
					<l>Ki hadszekerén jár magas felhők felett,</l>
					<l>Megűzi a rosszat lángtollu nyilával,</l>
					<l>Jókra viszont jót ád két teli markával.</l>
				</lg>
				<lg>
					<l>„Tanácsot az ember bízva mikép leljen?</l>
					<l>Kivált maga ülvén fejedelmi helyen?...</l>
					<l>Ide-oda lelkét úgy verdesi baj, gond,</l>
					<l>Mint hegy tetején fa szél mentibe’ hajlong.</l>
				</lg>
				<lg>
					<l>„Ki meri mondani: ezt teszem, ez jó lesz;</l>
					<l>Községre, magamra, tisztelet-hozó lesz?</l>
					<l>Nyilat is ellőjük - mindennapi példa -</l>
					<l>Szél veri utjából, nem jut soha célba.</l>
				</lg>
				<lg>
					<l>„Gonosz egy ló a tett: fölveszi gazdáját,</l>
					<l>Hagyja előbb fékkel igazítni száját;</l>
					<l>De neki-bogárzik minden kicsiségre:</l>
					<l>Viszi tüznek-víznek, lehajítja végre.</l>
				</lg>
				<lg>
					<l>„Egyet tudok, ami, emberi dologban,</l>
					<l>Hogy sükere légyen, teheti legjobban:</l>
					<l>Józan okos mérték. Ez folyamok partja,</l>
					<l>Mely rohanó tettek árját visszatartja.</l>
				</lg>
				<lg>
					<l>„Mértékre a kalmár javait emelvén,</l>
					<l>Ott űl az igazság, rúdja közép nyelvén;</l>
					<l>Mértékkel a bíró feleket juháztat,</l>
					<l>Közöli a vágást, engedve hibáztat.</l>
				</lg>
				<lg>
					<l>„Ott az egyenesség, ott pihen a béke,</l>
					<l>Hol lebegő sulynak más suly nehezéke;</l>
					<l>Két összefolyó viz háborogva indul</l>
					<l>Mig szinbe verődik - ám csöndes azontul.</l>
				</lg>
				<lg>
					<l>„Emberem az ember, ki, midőn vendégem,</l>
					<l>Sem eszik, sem iszik túl rendes elégen;</l>
					<l>Ami nem árt, éli; ami fölös, hagyja:</l>
					<l>Tisztes öregségben az lész neme atyja.</l>
				</lg>
				<lg>
					<l>„Engem is oly szózat - Isten szava - inte,</l>
					<l>Nem most, de szünetlen, és már eleinte:</l>
					<l>Királyi hatalmam választani ketté;</l>
					<l>A régi tanács, ím, most serdüle tetté.</l>
				</lg>
				<lg>
					<l>„Mért nekem, egy szájjal, dús lakomán laknom,</l>
					<l>Azt, ki velem egy-vér, onnan kitagadnom?</l>
					<l>Biró ha itélnék, kalmár noha mérnék:</l>
					<l>Ilyen igazságot tenni bizony félnék.</l>
				</lg>
				<lg>
					<l>„Nem csökken az által húnok birodalma,</l>
					<l>Hogy kétfelé oszlik tetején hatalma;</l>
					<l>Még terebélyesebb a fa, ha két águ,</l>
					<l>Noha egy sudar tán nagyobb magasságu.</l>
				</lg>
				<lg>
					<l>„Hatalmom telijét im hát ma kiöntöm,</l>
					<l>Etele öcsémet királyul köszöntöm;</l>
					<l>Két víz rokon árja igy lészen egyenlő,</l>
					<l>Így, tartani egymást, két suly elegendő.</l>
				</lg>
				<lg>
					<l>„Nem gondolom azzal fénynek apadását:</l>
					<l>Egy fáklya tüzéről ha gyujtani mását;</l>
					<l>Atyafi osztályban láng nem fogy a lánggal,</l>
					<l>Sőt ragyog a kettő még teljesb világgal.</l>
				</lg>
				<lg>
					<l>„Én a sokaságot birni tudom békén,</l>
					<l>Te, mint hadi ménló kürtre riad fékén...</l>
					<l>Légy te, öcsém, a kard; én leszek a pálca;</l>
					<l>Isten a jó tettet jóval koronázza!” -</l>
				</lg>
				<lg>
					<l>Így szólva, felállott, s derekáról Buda</l>
					<l>Nyujtá dali kardját Etelének oda.</l>
					<l>Helybenhagyák ott mind bölcs szavait, tettét,</l>
					<l>Mivel öccsét nála jobban is szerették.</l>
				</lg>
				<lg>
					<l>Akkoron áldozni, vér-esküre mentek</l>
					<l>Buda, Etel, és a többi tanács-rendek;</l>
					<l>Áll vala udvarban megrakva nagy oltár,</l>
					<l>Feltűzve a szent kard legtetején volt már.</l>
				</lg>
				<lg>
					<l>Onnan imás szókkal ősz Torda levette,</l>
					<l>Előbb Buda karján ereit pedzette,</l>
					<l>Aztán Etelének szögzé hegye fényét,</l>
					<l>Vére ugyan verte a gyula edényét.</l>
				</lg>
				<lg>
					<l>Majd tiszta fehér mént, kin nem vala szeplő,</l>
					<l>Kantár soha nem tört, nem nyűgöze gyeplő, -</l>
					<l>Ilyen lovat ólból pányván kivezettek,</l>
					<l>Onnan, hol az oltár szent állati ettek.</l>
				</lg>
				<lg>
					<l>Kardját az öreg pap kés módra fonákul</l>
					<l>Markolva döfé, hol rengő szügyi tágul,</l>
					<l>Messze kirántotta szablyával a vérét;</l>
					<l>Bíbor szalag oztán tarkázta fehérét.</l>
				</lg>
				<lg>
					<l>Összerogyott a ló. Most a garaboncok</l>
					<l>- Mint keselyü had gyűl taglani új koncot -</l>
					<l>Bőrét lefeszíték, johait fölmetszék,</l>
					<l>Nézi a nézőknek oltárra helyezték.</l>
				</lg>
				<lg>
					<l>Akkor sem a táltos, sem más jelek-őre</l>
					<l>Isten igazságát nem látta előre:</l>
					<l>Nem látta, hogy e nap véres napok atyja,</l>
					<l>Még a maradék is gyászolva siratja.</l>
				</lg>
				<lg>
					<l>Örömmel a máglyát a gyula meggyujtá,</l>
					<l>Láng lobogó nyelvét nagy egekre nyujtá;</l>
					<l>Körben-karikában zendült magas ének,</l>
					<l>Gerjedve hatalmas tülkök felelének.</l>
				</lg>
				<lg>
					<l>Színborral edényét Szömöre oszlatta,</l>
					<l>Izlelni előbb is Buda hősnek adta;</l>
					<l>Csend vált egyszeriben a daliák nyelvén;</l>
					<l>Ő pedig így kezdé, poharát emelvén:</l>
				</lg>
				<lg>
					<l>„Had ura, ím hallj szót, kinek neved ISTEN!</l>
					<l>Igaz nekem úgy légy, mint igazán eskem:</l>
					<l>Hogy e mai szertől soha el nem állok;</l>
					<l>Etele öcsémmel visszát nem csinálok.”</l>
				</lg>
				<lg>
					<l>Serleg telijéből most oltárra önte,</l>
					<l>Lenditve kicsínyég, társára köszönte:</l>
					<l>S ivott valamicskét. Öccse azonképen</l>
					<l>A nagy örök esküt imádkozta szépen:</l>
				</lg>
				<lg>
					<l>„Hadak ura, Isten! az enyém is halljad!</l>
					<l>Soha te ne segélj, ha cselekszem ollyat,</l>
					<l>Hogy e mai szertől valaha elállok,</l>
					<l>Jó Buda bátyámmal visszát ha csinálok.”</l>
				</lg>
				<lg>
					<l>Erre ivott ő is. Azzal kavarintá,</l>
					<l>Mind a maradékot oltárra zuhintá;</l>
					<l>Sercegve a zsarát füstöt vete tőle,</l>
					<l>Vészharagos lángok csaptak ki belőle.</l>
				</lg>
				<lg>
					<l>Megdöbbene Torda. Hanem oztán másra,</l>
					<l>Fordultak az elmék vidor áldomásra:</l>
					<l>Éjfélig örömmel ittanak és ettek,</l>
					<l>Hogy Buda és öccse ilyen osztályt tettek.</l>
				</lg>
				<p>Második ének</p>
				<p>Detre tanácsa</p>
				<lg>
					<l>Másnap az esztendő tavaszi reggele</l>
					<l>Jó hún daliákra mámorosan kele;</l>
					<l>Künn ragyogott ég föld fénye, vidámsága:</l>
					<l>Benn küzd vala köddel az elme világa.</l>
				</lg>
				<lg>
					<l>Künn már az arany nap sugarát elönti,</l>
					<l>Mint páva ha büszkén toluit berzenti;</l>
					<l>Szőke fodor felhők, hattyúi az égnek,</l>
					<l>Úsznak vala tükrén a mennyei kéknek.</l>
				</lg>
				<lg>
					<l>Tiszta az al-lég is, mintha üveg lenne,</l>
					<l>Messzire a látás föl nem akad benne,</l>
					<l>Reggeli szellőcske mosdatja hüs árral,</l>
					<l>Csillan imitt-amott repeső bogárral.</l>
				</lg>
				<lg>
					<l>Ám jó Buda mindezt, a sátor eresztül,</l>
					<l>Látja, miként felhőn, nagy poron keresztül:</l>
					<l>Az arany idő is neki halott-sárga,</l>
					<l>Visszás neki Isten gyönyörű világa.</l>
				</lg>
				<lg>
					<l>Benn pedig elméjét friss gond veri, hajtja,</l>
					<l>Marcona józanság hidegen csúsz rajta,</l>
					<l>Vád neki amit tett, bánja ha mit nem tett:</l>
					<l>Úgy rémlik előtte, minden dolga bűntett. -</l>
				</lg>
				<lg>
					<l>Ímmost jöve hozzá Berni vitéz Detre,</l>
					<l>Reggeli szokásból, kora üdvözletre;</l>
					<l>Látta nehéz kedvét, hamvahodott képét:</l>
					<l>Okosan kérdezte ura egészségét.</l>
				</lg>
				<lg>
					<l>Azután elkezdi, szót szóra felelvén:</l>
					<l>„Terem a bölcs ige koros ember nyelvén:</l>
					<l>De, ki állandóan be is váltja tettel,</l>
					<l>Azt fogom én hívni nagy bölcs nevezettel.</l>
				</lg>
				<lg>
					<l>„Tegnap a mérséket ételben italban</l>
					<l>Bölcs szóval ajánlád, nem volt panasz abban:</l>
					<l>De ma fejed bánja, csikorogsz utána,</l>
					<l>S ha kinek beszélnéd, mosolyogva szánna.</l>
				</lg>
				<lg>
					<l>„Megkövetem arról királyi személyed,</l>
					<l>Szabadon szólásom gonoszra ne véljed;</l>
					<l>Hű szolgád vagyok én, az voltam atyádnak:</l>
					<l>Harmadik öltő már, hogy a hunok látnak.</l>
				</lg>
				<lg>
					<l>„Mert, hogy Keveházán, Tárnok vize mentén</l>
					<l>A nagy csata megvolt, Cezumornál szintén:</l>
					<l>Elboritott minket tetemes nyíl, kopja;</l>
					<l>Bendeguz atyádnak lettem hadi foglya.</l>
				</lg>
				<lg>
					<l>„Szolgállak azóta. Azelőtt, megvallom,</l>
					<l>Gyűlöltem, a hunnak ha nevét is hallom;</l>
					<l>Tűz-víz e világon nem oly eskütt ellen,</l>
					<l>Mint vala hún és gót egymás faja ellen.</l>
				</lg>
				<lg>
					<l>„Legelébb Tárnoknál víttuk a fő harcot,</l>
					<l>Völgyébe ledönténk sok barna hun arcot,</l>
					<l>Jó Keve nem volt már, nem Kádosa, Béla:</l>
					<l>Még egyre világolt szász Detre acéla.</l>
				</lg>
				<lg>
					<l>„Akkor megütének újfent Cezumornál,</l>
					<l>Bendeguz alátört Hunbérc ködös ormán,</l>
					<l>Nyila itt van most is, csontomba temetve:</l>
					<l>Azóta nevem lön: vashomloku Detre.</l>
				</lg>
				<lg>
					<l>„Birkoztam atyáddal erejim fogytáig,</l>
					<l>Vérem apadtáig, inam szakadtáig;</l>
					<l>Végre kezét nyujtá, ő az acél marku;</l>
					<l>Tetszett énnekem a becsületes alku.</l>
				</lg>
				<lg>
					<l>„Nem adott el rabbá hadi szolgaképen,</l>
					<l>Kótyára hunok közt nem ereszté népem:</l>
					<l>Udvara közzé vőn fejedelmi sorral,</l>
					<l>Szolgálni tanáccsal engede és karral.</l>
				</lg>
				<lg>
					<l>„S a honja-veszett nép, régi szabad gótok -</l>
					<l>No hisz’ az is megvan, no hisz’ az is boldog;</l>
					<l>Szárnyad alatt békén gyarapodva élnek;</l>
					<l>Nem töri a járom; jól vannak szegények.</l>
				</lg>
				<lg>
					<l>„Én hát ennyi jóért ne fizetnék jóval?</l>
					<l>Míg birtam, erővel, - míg lehelek, szóval?</l>
					<l>Bendeguz is gyakran, Rof is bekivánta</l>
					<l>Vén Detre tanácsát; soha meg se’ bánta.</l>
				</lg>
				<lg>
					<l>„Néked is azt mondom (terhedre ne essék):</l>
					<l>Bolond szeren indult amaz uj bölcsesség;</l>
					<l>Mert valamint józan szavaid eletted:</l>
					<l>Olyan vala tegnap az a másik tetted.</l>
				</lg>
				<lg>
					<l>„Mértékre imbolygott a beszéded rudja,</l>
					<l>De, amit cselekvél, dőre, hebehurgya;</l>
					<l>Nyilad is ellőtted, vaktába’, sebessen;</l>
					<l>Paripádra ültél: vigyázz, le ne vessen.</l>
				</lg>
				<lg>
					<l>„Micsoda tanács ez - ember ilyet halljon! -</l>
					<l>Az egy birodalom két főt hogy uraljon?</l>
					<l>Féked egyik szárát hogy kibocsásd kézből?</l>
					<l>Soha, soha nem költ józan okos észből!</l>
				</lg>
				<lg>
					<l>„Mert vajon egy lóra két nyerget teszünk-e?</l>
					<l>Két lovas egy nyergen tud-e ülni szinte?</l>
					<l>Két tőrnek is, úgy-e nem elég egy hüvely? -</l>
					<l>Micsoda ész volt, hogy ilyen dolgot müvelj?</l>
				</lg>
				<lg>
					<l>„Tagot is embernek párjával az isten,</l>
					<l>Ada csupán egy főt, urrá egész testen;</l>
					<l>Egy daru, ék csúcsán, a falka vezére,</l>
					<l>Méhraj is indul csak egy anya röptére.</l>
				</lg>
				<lg>
					<l>„Ez a világ sorja. De te, bölcsebb mint az,</l>
					<l>Te a dolgok rendén egyet csavarintasz;</l>
					<l>Neked irott könyv is hazudik rovásra,</l>
					<l>Hiú mesemondó az üdők tanácsa.</l>
				</lg>
				<lg>
					<l>„Nem szegte hatalmát Hunor ősöd ketté:</l>
					<l>Utána fia Bor ilyen osztályt tett-é?</l>
					<l>Keve, Kajár, Béla, bölcs Keled és Dána</l>
					<l>Egy helyet egyenkint megűltek utána.</l>
				</lg>
				<lg>
					<l>„Így Apos, így Zombor s valamennyi előd</l>
					<l>Zengő szavu dalban forog a nép előtt;</l>
					<l>Igy Bendeguz és Rof, kit te nyomon váltasz:</l>
					<l>Egyedűl birá mind hunok országát az.</l>
				</lg>
				<lg>
					<l>„De te, bölcsebb mint ők, (visszafelé véljed)</l>
					<l>Megfelezéd tegnap királyi személyed:</l>
					<l>Boldogtalan! ebből nagy leszen a kár még:</l>
					<l>Hús, vér az öcsédé: te maradsz az árnyék.</l>
				</lg>
				<lg>
					<l>„Nem vádlom öcsédet: szive hozzád hajló:</l>
					<l>De nyugtalan, ádáz, mint harci szilaj ló:</l>
					<l>Az is megural, ha bátran töri féked;</l>
					<l>De ha kezed gyönge, nekivadúl s véged.</l>
				</lg>
				<lg>
					<l>„Örülsz, hogy ez osztály atyafi jóságból -</l>
					<l>Ne hidd! mivel esett hülye gyarlóságból;</l>
					<l>Mint a hajós (mondják), ha támad a vihar,</l>
					<l>Engeszteli önként becses marháival.</l>
				</lg>
				<lg>
					<l>„Megfogyatád önkint hatalmad egészét,</l>
					<l>Hogy a fele’ árán megváltsd fele-részét:</l>
					<l>Boldogtalan! itt nincs feles osztályban mód:</l>
					<l>Feljött az erős nap, halványodik a hold.</l>
				</lg>
				<lg>
					<l>„Ne adja, hogy érjem, Isten, e baj végit:</l>
					<l>De vér foly ez alkun, sok foly ezen még itt:</l>
					<l>Ne adja tanulnod a temagad kárán:</l>
					<l>De, ha áldozat kell, te leszesz a bárány.</l>
				</lg>
				<lg>
					<l>„Engem a nagy vénség tart egyedül búra,</l>
					<l>Nyúlik erőtlen, mint nyilak ázott húrja;</l>
					<l>Mint tücsöké pusztán, gyenge szavam zümmög:</l>
					<l>De, ami veszendő, nem fordithatom meg.” -</l>
				</lg>
				<lg>
					<l>Így zárta beszédét fejedelmi Detre.</l>
					<l>Soká Buda nem lelt ép szót feleletre;</l>
					<l>Mint sas fészkibe ha idegen sas szállna:</l>
					<l>Verte vadul szívét az ijedség szárnya.</l>
				</lg>
				<lg>
					<l>Végre süket hangon, mely kétfele vásott:</l>
					<l>„Mit tegyek?... ím késő, - mondotta, - tanácsod;</l>
					<l>Sok is a bánatra, de kevés a tettre.”</l>
					<l>Most közelébb hajlott Berni okos Detre.</l>
				</lg>
				<lg>
					<l>„Őrizd magad, úgymond, Etele hirétül:</l>
					<l>Azzal Buda romlik, ha Etele épül,</l>
					<l>S mely röpülő szárnyát terjeszti nevének,</l>
					<l>Lészen neked, ugy tudd, halottas az ének.</l>
				</lg>
				<lg>
					<l>„Őrizd magad attól, gyenge szived’ lássa;</l>
					<l>Félelem a gőgnek itató forrása,</l>
					<l>Azzal veri szomját, növeli ártalmát;</l>
					<l>Míg bátor eszesség letöri a szarvát.</l>
				</lg>
				<lg>
					<l>„Ketten uralkodtok: ő annyi, miként te:</l>
					<l>No hát ne legyen több, vigyázz elejénte.</l>
					<l>Színig ugyan tartja folyamot is partja:</l>
					<l>De ha nő egy ujjnyit, messze kicsap rajta.</l>
				</lg>
				<lg>
					<l>„Két férfi birokban egyenlőn vetekszik:</l>
					<l>Nehezen kél aki egyszer alul fekszik;</l>
					<l>És hegy tetejéről a kő ha megindul,</l>
					<l>Le az aljig oztán nem áll meg azontul.</l>
				</lg>
				<lg>
					<l>„No hát eleinte szemesen ügyeljed,</l>
					<l>Hogy el ne szorítsa közös ülőhelyed,</l>
					<l>Mert savanyú lesz majd ülni kicsiny szélen,</l>
					<l>S visszakapaszkodni földre-bukó félen.</l>
				</lg>
				<lg>
					<l>„Atyafi jóságból, puha békességből,</l>
					<l>Oda ne is engedj semmit a tiédből;</l>
					<l>Mert mikor az ijjnak enged egyik szarva,</l>
					<l>Félrerug a másik, noha nem akarja.</l>
				</lg>
				<lg>
					<l>„Nem mondom, öcséd is gonosz akarattal -</l>
					<l>De bizony rád nő, ha gyengének tapasztal;</l>
					<l>Viszi saját kénye, rohanó dagálya:</l>
					<l>Mintha szelet fogván megered a gálya.</l>
				</lg>
				<lg>
					<l>„Ím eleget mondék. Te fogadd tanácsom.</l>
					<l>Tartok, nehogy itten Etele meglásson.</l>
					<l>Szeretem én őt is: de Budát meg féltem,</l>
					<l>Mert messzire látó öreg időt éltem.”</l>
				</lg>
				<lg>
					<l>Ily szóval az agg hős elmene dolgára,</l>
					<l>Hagyván Buda lelkét hánykódni magára;</l>
					<l>S hánykódik vala ez, mint habon a csónak,</l>
					<l>Forgatván elejét és végit a szónak.</l>
				</lg>
				<p>Harmadik ének</p>
				<p>A tanács visszája</p>
				<lg>
					<l>Még Budaszálláson Etele is múlat,</l>
					<l>Ott tartja vigasság és rokon indúlat;</l>
					<l>Buda egyik legszebb palotáját lakja;</l>
					<l>Nem is igen készül haza Etellakra.</l>
				</lg>
				<lg>
					<l>Veszi hegyes tőrét, az aranyos metszőt,</l>
					<l>Puha rózsafába levelet ír, tetszőt,</l>
					<l>Szeretetből írja; szeretetből küldi,</l>
					<l>Szerető kivánság gondolata szűli.</l>
				</lg>
				<lg>
					<l>Irja Ildikónak, Aladár anyjának,</l>
					<l>Valamennyi között első asszonyának:</l>
					<l>Udvara díszével fejedelmi társa</l>
					<l>Vígadni siessen, föl Budaszállásra.</l>
				</lg>
				<lg>
					<l>Buda neje, Gyöngyvér, is sürgeti jöttét,</l>
					<l>Hogy Aladárt lássa, első fi-szülöttét;</l>
					<l>Ő maga is sínli, hogy távol a gyermek,</l>
					<l>S messzi van egymástól lobogó szerelmek.</l>
				</lg>
				<lg>
					<l>Íme az esztendő tavaszi zöld szinben</l>
					<l>Újulva köszönt bé, csupa öröm minden;</l>
					<l>Etelének is most esztendeje fordul:</l>
					<l>Tavasza megnyílott, szíve-teje csordul.</l>
				</lg>
				<lg>
					<l>Örömáldomásra, írja, hogy evégett</l>
					<l>Fölveri hadastul az egész hun népet,</l>
					<l>Veri elébb vadra, aztán lakomára:</l>
					<l>Hová édes társát szerelemmel várja.</l>
				</lg>
				<lg>
					<l>Sátora nyitjánál most álla meg épen</l>
					<l>S örül Detre vitéz, leli jó kedvében;</l>
					<l>Görbe szikár testét kardon alig vonja;</l>
					<l>Hanem a beszédet ügyes ésszel fonja.</l>
				</lg>
				<lg>
					<l>„Beh jó, kinek (ugymond) szolgál az egészség,</l>
					<l>Barna piros szinben a férfiu épség</l>
					<l>Ki érzi, jövendő számos fiak atyja:</l>
					<l>Jó kedve az ollyat soha el ne hagyja.</l>
				</lg>
				<lg>
					<l>„De az öregember csak tövis az ágon,</l>
					<l>Látja, hogy ő nem kell ezen a világon,</l>
					<l>Ide-oda zsémbel, zörög mint a haraszt;</l>
					<l>Érzi, hogy oly vendég, kit senkise’ maraszt.</l>
				</lg>
				<lg>
					<l>„Engem is itt únnak - érzem, tova hínak:</l>
					<l>Örömest lennék már vendége Odinnak.</l>
					<l>Vada húsát enném, méhsört vele innám,</l>
					<l>Háza előtt a bajt ifiodva vínám.</l>
				</lg>
				<lg>
					<l>„De talán engem már itt feled a Norna,</l>
					<l>Velem egyívásu senki nem él korra;</l>
					<l>Fiaim a harcban, kedves unokáim</l>
					<l>Elfogytak előttem, Bendeguz csatáin.</l>
				</lg>
				<lg>
					<l>„Oda vannak mind, mind; szanaszét hevernek.</l>
					<l>Lettem magam ujra másodszori gyermek;</l>
					<l>Mint gyerek a bölcsőn néz csak tehetetlen:</l>
					<l>Nézem a világot elfolyni felettem.</l>
				</lg>
				<lg>
					<l>„Karom agg; de látni; azt eleget látok:</l>
					<l>Sokat ami volt már; keveset ujságot;</l>
					<l>Mert nem is új nékem e világon semmi,</l>
					<l>Kire más példát ne tudjak elővenni.</l>
				</lg>
				<lg>
					<l>„Láttam, hogy a nap, hold, az örök menny sátra</l>
					<l>Ma is az, ki tennap, s ama kéklő Mátra:</l>
					<l>De az ember dolga soha nem állandó,</l>
					<l>Keze-műve pusztúl, maga is halandó.</l>
				</lg>
				<lg>
					<l>„Láttam hiu voltát emberi dolognak,</l>
					<l>Hamari felhágtát, hamar estét soknak;</l>
					<l>Királyok elestét, birodalmak vesztét;</l>
					<l>Diadallal kezdték, cudarul végezték.</l>
				</lg>
				<lg>
					<l>„Láttam arany béke zavaros bomlását,</l>
					<l>Mialatt még isszuk vala áldomását:</l>
					<l>Nosza most, kard-ki-kard! haj-előre, kopja!...</l>
					<l>Vértől csurog a nép eskü-tevő jobbja.</l>
				</lg>
				<lg>
					<l>„Igazat én láttam fordulni hamisra,</l>
					<l>Drága nemes gyöngyöt éktelen kavicsra;</l>
					<l>Méhsört savanyúvá, örömet is búvá,</l>
					<l>Bátor bizodalmat riadó gyanúvá.</l>
				</lg>
				<lg>
					<l>„Atyafivér vízzé, sőt epe-méreggé</l>
					<l>Hogy változik által, ezt látom örökké;</l>
					<l>Ez vagyon árúló, sese-susa szóktól:</l>
					<l>Őrizd magadat te a fülbesugóktól.</l>
				</lg>
				<lg>
					<l>„Mert az ilyen szó bont tömör egyességet,</l>
					<l>Vékony repedésbe feszíti az éket,</l>
					<l>Feszegeti halkan, míg hasad és szétdül:</l>
					<l>No tehát őrizkedj’ afféle beszédtül.</l>
				</lg>
				<lg>
					<l>„Budának is én ezt mondom vala szinte,</l>
					<l>Mert nálad idősebb, nem is oly öszinte:</l>
					<l>Koros ember gyengül, rebeg az mindentül,</l>
					<l>Egy kicsi szellőre talpig összerendül.</l>
				</lg>
				<lg>
					<l>„Mert fél az erőstől titkosan a gyenge,</l>
					<l>Maga gyarlóságát teszi mindég szembe;</l>
					<l>Gondja vadul víraszt a derekabb társon;</l>
					<l>Ki ártani tudna, nem hiszi, ne ártson.</l>
				</lg>
				<lg>
					<l>„Dícsérnek előtte: neki már az is seb;</l>
					<l>Azt méri titokban, mennyivel ő kissebb;</l>
					<l>Csak azon fojtódik, csak azon evődik:</l>
					<l>Híred szele, füstjét leveri a földig.</l>
				</lg>
				<lg>
					<l>„Nem sejted-e már is Buda elváltoztát,</l>
					<l>Mióta királyul fényét vele osztád?</l>
					<l>Szeme rézsut pillog; húzza magát vissza</l>
					<l>Még a vidám bort is hallgatagon issza.</l>
				</lg>
				<lg>
					<l>„Neved árnyékát ő azelőtt is félte:</l>
					<l>Buda jó bátyádnak bús gondra növél te,</l>
					<l>Gyermekkorod óta, hogy az első haddal</l>
					<l>Szájára vön a nép, szárnyára vön a dal.</l>
				</lg>
				<lg>
					<l>„Bokros csemetéjét fájlalta nevednek,</l>
					<l>Hogy örege, ifja sürün emlegetnek,</l>
					<l>Sokan emlegetnek, szeretve szeretnek;</l>
					<l>Szeme-fénye lől már az egész nemzetnek.</l>
				</lg>
				<lg>
					<l>„Szeme-fénye másnak, az övében szálka,</l>
					<l>Lettél, akaratlan, szomorú vaksága:</l>
					<l>Szárnyát maga fosztá, erejét megosztá,</l>
					<l>Féltiben a félőst tette nagyobb rosszá.</l>
				</lg>
				<lg>
					<l>„Ki méri egyenlőn, omló vizek árját?</l>
					<l>Pécére ki szabja levegő határát?</l>
					<l>Fényt hova és meddig a nap is árasszon? -</l>
					<l>Az menjen, uralmot, birodalmat osszon!</l>
				</lg>
				<lg>
					<l>„Nem is a szeretet, atyafi szent hűség -</l>
					<l>Szülte csupán tettét puha kislelkűség:</l>
					<l>Ha nem teszi is fél, ha teszi is bánja:</l>
					<l>Ujját lemetélvén, most visszakivánja.</l>
				</lg>
				<lg>
					<l>„Ha még csak az ujját: azt kicsibe venné,</l>
					<l>Lettet azonban már ki tehet létlenné? -</l>
					<l>Ezért szive búval, teli sok gyanúval,</l>
					<l>Mint nyárfa rezeg, bár szellőcske se’ fúvall.</l>
				</lg>
				<lg>
					<l>„Tudom szeretetben hozzá te vagy édes;</l>
					<l>Nagy lelked a húnok közt példabeszédes;</l>
					<l>Szavad is már eskü: hát még hited oztán!</l>
					<l>Nem változik elméd Buda elváltoztán.</l>
				</lg>
				<lg>
					<l>„De soká dörzsölve asszu fa is gyúlad;</l>
					<l>Hamarább ennél az emberi indúlat;</l>
					<l>Kivált ha örökké: »Buda így, úgy...« hallod:</l>
					<l>Isten maga volnál, mégis megsokallod.</l>
				</lg>
				<lg>
					<l>„Lám mondom azért, hogy sziszegő kigyótól,</l>
					<l>Tarts, mondom, örökké a fülbesugótól;</l>
					<l>Buda szavát hordja, maga is megtoldja:</l>
					<l>Mit összekötétek, sima kézzel oldja.</l>
				</lg>
				<lg>
					<l>„Akarsz Buda hőssel meglenni királyul,</l>
					<l>Ezt adom a szóhoz, szavaim zártául:</l>
					<l>Nem fér soha vele az egész Etele;</l>
					<l>Ami valál eddig, légy ezután fele.</l>
				</lg>
				<lg>
					<l>„Ami dicső és jó, azt közösen osszad,</l>
					<l>Egyedül te inkább elbirod a rosszat;</l>
					<l>Igy vele tán megférsz urasága székén,</l>
					<l>Bár senyved a nagy szív a türelem fékén.” -</l>
				</lg>
				<lg>
					<l>Szóla; de bölcs ésszel Detre bolondul járt;</l>
					<l>Etele arcától megszörnyede mindjárt:</l>
					<l>Szeme a villámot kegyetlenül ontja,</l>
					<l>Maga fojtott szóval fenyegetve mondja:</l>
				</lg>
				<lg>
					<l>„Nem tudom, Odinnak asztalához űl-e,</l>
					<l>Kit felakasztottak magas ösztörűre,</l>
					<l>Sátorom elébe, törvény szava nélkül,</l>
					<l>Ronda repesőknek útálatos étkül.</l>
				</lg>
				<lg>
					<l>„Hanem azt az egyet mondom, öreg, néked:</l>
					<l>Úgy verd ezután is közibünk az éket,</l>
					<l>Palotám küszöbjén úgy lássalak itten:</l>
					<l>Hogy szörnyű halált halsz. Meglesz, bizony Isten.”</l>
				</lg>
				<lg>
					<l>Össze az agg ember rogya két térdére,</l>
					<l>Kegyelmet urától szava miatt kére,</l>
					<l>Csókolta ruháját, bő köntöse alját,</l>
					<l>Könnyel potyogtatta bársonyos aszalyját.</l>
				</lg>
				<lg>
					<l>Hogy ő nem akarta, nem is úgy gondolta,</l>
					<l>Szót nyelvire a szó hebehurgyán tolta;</l>
					<l>Öreg ember csácsog, hamar ád tanácsot,</l>
					<l>S ha beszédnek indul, nem tudja, mi már sok.</l>
				</lg>
				<lg>
					<l>Hogy Bendeguz és Rof élő tanu benne -</l>
					<l>Azaz, élve mindjárt bizonyságot tenne:</l>
					<l>Volt-e hunok iránt ő valaha rosszal,</l>
					<l>Tettben avagy szóban valamely gonosszal.</l>
				</lg>
				<lg>
					<l>Ily mentség ajakán rebegett a vénnek.</l>
					<l>Megesett nagy lelke bátor Etelének,</l>
					<l>Haragja lohadton meglohada, s fenkölt</l>
					<l>Szive nem tűrhette az alant fetrengőt.</l>
				</lg>
				<lg>
					<l>„Állj fel, öreg - mondta, lábára segélvén -</l>
					<l>Megvertelek, ugy-e, fene szókkal élvén?</l>
					<l>Nem bántalak immár. Eredj tova bátran:</l>
					<l>Nincs tiltva előtted ezután se’ sátram.</l>
				</lg>
				<lg>
					<l>„Buda vérem felől amit eléhoztál,</l>
					<l>Abba’ lehet jó is: nyűgös az ily osztály;</l>
					<l>De, ha magát győzvén az erősebb enged...</l>
					<l>Mondom, öreg, nincs mért úgy félteni minket.”</l>
				</lg>
				<lg>
					<l>Ezzel ereszté el a szászt nagy Etele.</l>
					<l>Eszébe jutott most Ildikó levele,</l>
					<l>Köti hún-kötéssel cifra selyem tokját,</l>
					<l>Maga és az asszony tudja csupán bogját.</l>
				</lg>
				<lg>
					<l>Köti óhajtással. - Detre pedig mégyen,</l>
					<l>Sárga fakó színét tüzeli a szégyen:</l>
					<l>„Gőgös Etel, jó, jó! Ha nehezen, mégis” -</l>
					<l>Dörmögte magában: „lám bent van az ék is!”</l>
				</lg>
				<p>Negyedik ének</p>
				<p>A vadászat</p>
				<lg>
					<l>Parancsol a húnok ifiabb királya;</l>
					<l>Kard az egész földet véresen bejárja:</l>
					<l>Fegyverviselő nép mindenki felüljön,</l>
					<l>Buda szállására, hadi szerbe gyüljön.</l>
				</lg>
				<lg>
					<l>S indul az ádáz kard, mintha tüzes villám;</l>
					<l>Karikáit a hír hányja, mikép hullám;</l>
					<l>Adja tovább a jelt, ki belátja távol:</l>
					<l>Viszi lovas ember, az is lóhalálbol.</l>
				</lg>
				<lg>
					<l>Mint rengetegen fut zaja robbanásnak,</l>
					<l>Veti tovább erdő, bérc, öböl egymásnak,</l>
					<l>Itt elhal, odább még csak azután gerjed:</l>
					<l>Tanyára tanyáról a hír szava terjed.</l>
				</lg>
				<lg>
					<l>Egy nap elég, kettő - de bizonnyal három,</l>
					<l>Hogy kint legyen a kard a messze határon;</l>
					<l>Körül a szomszédság valamennyi reszket:</l>
					<l>Vajh, kire a szörnyűk mostan fegyverkeztek!</l>
				</lg>
				<lg>
					<l>Ámde húnok földjén meleg öröm pezsdül,</l>
					<l>Felzajlik az élet, mely pang vala restül;</l>
					<l>Mint reggeli hűs víz tunya álmos arcra:</l>
					<l>Oly léleküdítő e kiáltás: harcra!</l>
				</lg>
				<lg>
					<l>Ott régi kaland jut eszibe a vénnek,</l>
					<l>Melyet maga is már feledett s az ének;</l>
					<l>Holt sebhely is érez idő változásán;</l>
					<l>Emlékezet újul hadi hír hallásán.</l>
				</lg>
				<lg>
					<l>Ott férfi nyugodtan lát hadi készséghez,</l>
					<l>Szól komolyan, ritkán, annál többet végez,</l>
					<l>Paripát fényessé, fegyverit élessé,</l>
					<l>Teszi sok szerszámát nagy rettenetessé.</l>
				</lg>
				<lg>
					<l>De a fiatalság, mely harcra szokatlan,</l>
					<l>Békés Buda évin nőtt fel tanulatlan,</l>
					<l>Mint büszke csikó-mén, ha ereszti jászol,</l>
					<l>Tör, ront, szalad, ugrál, ide-oda gázol.</l>
				</lg>
				<lg>
					<l>Otthon a fehérnép sem dolga-felejtő,</l>
					<l>Sürög a kezében tarka szinű fejtő,</l>
					<l>Hímzi ura szűrjét, szép tiszta ruháit:</l>
					<l>Titkon eped, könnyez, férje után áhit.</l>
				</lg>
				<lg>
					<l>Még a gyermek is mind háborukat majmol,</l>
					<l>Nádparipán nyillal, kelevézzel bajmol,</l>
					<l>Kard, paizs a játék; vele alszik, ébred; -</l>
					<l>Így felabajgatta Etele a népet.</l>
				</lg>
				<lg>
					<l>S már Budaszállásán gyűl a sereg össze,</l>
					<l>Körül a sík pusztát lepi sűrün, messze;</l>
					<l>Annyi hegyes sátor terem a friss zöldben,</l>
					<l>Mennyi vakond-túrás nincs puha mezőben.</l>
				</lg>
				<lg>
					<l>Kin hogy Buda bajnok körül eltekintett,</l>
					<l>Meddig szeme látta, be se’ látta mindet:</l>
					<l>Jobbra fejét s balra komolyan hintálván,</l>
					<l>Mond az öreg szásznak, vele együtt állván:</l>
				</lg>
				<lg>
					<l>„Én nem tudom, e nép mire gyűl mostanság,</l>
					<l>Avvagy mire véljem Etele parancsát:</l>
					<l>Tudtomra körösleg vagyon áldott béke,</l>
					<l>Nincsen is a húnnak sehol ellensége.</l>
				</lg>
				<lg>
					<l>„Másképp se javallom, igazat megvallván,</l>
					<l>Mert enyim a pálca, most, béke uralmán,</l>
					<l>Népemet a nyájtól zaklatja hiába,</l>
					<l>Elegyíti harcát békém poharába.</l>
				</lg>
				<lg>
					<l>„De micsoda harc ez, mely vakon így lázad?</l>
					<l>Gondolom, ez játék; afféle vadászat;</l>
					<l>Mint öreg embertől hallani még hellyel,</l>
					<l>Hogy apáink néha éltek ilyen csellel.</l>
				</lg>
				<lg>
					<l>„Hanem attól tartok, ő teszi, ő bánja:</l>
					<l>Másszor a had nem gyűl, ha megint kivánja,</l>
					<l>Akkor se’, ha fegyver igazán kell majdan;</l>
					<l>Így Etele csúfra maga marad bajban.”</l>
				</lg>
				<lg>
					<l>Erre az ősz Detre: „No no! - halkan inti,</l>
					<l>Tudja öcséd mit tesz; hogy kedve szerinti</l>
					<l>A népnek ez ujság; s gyülekezvén hadra,</l>
					<l>Örömestebb fordul lakomára, vadra.</l>
				</lg>
				<lg>
					<l>„Nem csoda, e játék ha neked nem tetsző,</l>
					<l>Meglásd, mire vége, milyen ember lessz ő;</l>
					<l>És te magad kérded: »Buda király hol van?</l>
					<l>Csak üres árnyékát taposom a porban«.”</l>
				</lg>
				<lg>
					<l>Ily szócsere lőn ott. Hanem Etelének</l>
					<l>Mi gondja ezekre s valamit beszélnek;</l>
					<l>Ő kora hajnaltól paripán ül estig,</l>
					<l>Ő legelőször kél, legutolszor fekszik.</l>
				</lg>
				<lg>
					<l>Hadait fárasztja, töri a mezőben,</l>
					<l>Déli napon úgy, mint viharos időben,</l>
					<l>Ő maga legtöbbet ázik, alél, fárad,</l>
					<l>Hosszú sovány böjtben szomju inye szárad.</l>
				</lg>
				<lg>
					<l>Rendeli a népet zászlókba nemenkint,</l>
					<l>Külön ismét osztja, szedi fegyverenkint;</l>
					<l>Hét nemet így állat, régi szokást nézve,</l>
					<l>Mind a hetet oztán szeli több uj részre.</l>
				</lg>
				<lg>
					<l>Sereg ott seregből csapatonkint válik,</l>
					<l>Dárdavetőt, íjászt külön egybeállit,</l>
					<l>Lovagot külön csap kaszás szekerektől,</l>
					<l>Vár-bakoló eszközt másféle szerektől.</l>
				</lg>
				<lg>
					<l>Kürtszóval egész nap gyors rendre kapatja:</l>
					<l>Kiki szabott helyét mint nyil odahagyja,</l>
					<l>S vissza megint fusson egy bizonyos jelre;</l>
					<l>Zavaros bomlásból rend legyen egyszerre.</l>
				</lg>
				<lg>
					<l>Kürtölteti: „nemre!” akkor a nép oszlik,</l>
					<l>Hét nagy egész törzsbe, neme szerint, foszlik;</l>
					<l>Kürtölteti: „hadra!” - ekkor az egyféle</l>
					<l>Fegyver külön indul maga tett helyére.</l>
				</lg>
				<lg>
					<l>Mint olaj a víztől, bár összevegyítnék;</l>
					<l>Elvál, maga társát felkeresi mindég:</l>
					<l>Úgy Etel is bármint seregét zavarja,</l>
					<l>Helyre legottan gyűl, mihelyest akarja.</l>
				</lg>
				<lg>
					<l>S mint elegyes kártyát csuda szemfényvesztő</l>
					<l>Más rendbe varázsol, ha lecsap a vessző:</l>
					<l>Etele azonkép hadai forgását,</l>
					<l>Keze intésével intézi varázsát.</l>
				</lg>
				<lg>
					<l>Néha ugyan történt, hogy - mint anya végett</l>
					<l>Egyedül két nyáj közt kicsi bárány béget, -</l>
					<l>Valaki nem lelte, hol az ő állása:</l>
					<l>Jaj neki, hogy útban Etele meglássa!</l>
				</lg>
				<lg>
					<l>Van úgy, az egész nép, mint vert had, elomlik,</l>
					<l>Száguldva mezőben szanaszét iramlik:</l>
					<l>De, mikép nagy foltja sereges madárnak;</l>
					<l>Mind sorba verődnek, mielőtt leszállnak.</l>
				</lg>
				<lg>
					<l>Van, hogy egész tábor kapu módra fordul,</l>
					<l>Minden csapat éllel meredez a sorbul;</l>
					<l>Mint gyermeki játék - csürcsavarintóban,</l>
					<l>Sarkon forog egy vég, más szilaj ugróban.</l>
				</lg>
				<lg>
					<l>S valamint jó béres kezében az ostor:</l>
					<l>Megkanyarul hosszan néha egész had-sor,</l>
					<l>Közepin hurkot vet, gyors vége kipattan:</l>
					<l>Megérzi bizonnyal, kire majd ez csattan.</l>
				</lg>
				<lg>
					<l>Igy a király napról sergét töri napra;</l>
					<l>Néha meg álmából éjjel veri talpra,</l>
					<l>Esteli éhomra falatozván máskor,</l>
					<l>Megriad a kürtszó, első harapáskor.</l>
				</lg>
				<lg>
					<l>De, ha nehéz munkán sanyarta eléggé,</l>
					<l>Hagy pihenőt közben; becsüli vendéggé,</l>
					<l>Bő hússal üdíti, jókedvü itallal:</l>
					<l>Ki gondol ilyenkor testi viadallal!</l>
				</lg>
				<lg>
					<l>Sok legelő nyáját terelik a pusztán:</l>
					<l>Ha levágnak egyet, jő második oztán;</l>
					<l>Így rendre gulyáit a nagy sereg éli,</l>
					<l>Ura gazdagságát jóllakva dicséri.</l>
				</lg>
				<lg>
					<l>Nem is emlegettek ott egyebet nála,</l>
					<l>Etele a húnok igazi királya;</l>
					<l>A legutolsó is érzi magát jobbnak:</l>
					<l>Etele nagyságán gondolja nagyobbnak.</l>
				</lg>
				<lg>
					<l>Büszkén valamennyi érzi a hún ember:</l>
					<l>Hogy, ki vala csepp víz, ő ezután tenger. -</l>
					<l>Így Etelét, mondom, sokat emlegették;</l>
					<l>Buda király meghalt, tán el is temették.</l>
				</lg>
				<lg>
					<l>És bizony akkor már csak Etelén álla,</l>
					<l>Maradni a népnek egyedül királya:</l>
					<l>De hite nem szellő, s nem nyil, melyet ellő;</l>
					<l>Jó Buda bátyjához szereteti kellő.</l>
				</lg>
				<lg>
					<l>Azért mikor a nép immár keze alatt</l>
					<l>Betanult eléggé, mint a parancsolat,</l>
					<l>Hadait állásban hagyja kivül rendén,</l>
					<l>Maga szól Budának, palotába menvén:</l>
				</lg>
				<lg>
					<l>„Bátya, ne vedd tőlem e hadi cselt zokon!</l>
					<l>Titkomat elzárni vala méltó okom;</l>
					<l>Amit adál kardot, néztem, ugyan jó-e?</l>
					<l>Megforgattam, ugyan harcolni való-e?</l>
				</lg>
				<lg>
					<l>„Jól vág. De te mostan jövel és szemléljed,</l>
					<l>Mutasd a seregnek királyi személyed;</l>
					<l>Háboru nincs, mondjad, de vadászat s béke:</l>
					<l>Teli nemes vaddal a Mátra vidéke.”</l>
				</lg>
				<lg>
					<l>Szóla, erős kézben melegitve jobbját.</l>
					<l>Elméje Budának hányta ezen habját,</l>
					<l>Nem tudta, mitévő legyen e dologgal?</l>
					<l>Míg Detre kacsintva vágott neki loppal.</l>
				</lg>
				<lg>
					<l>Akkor pedig öccsét bízván megölelte,</l>
					<l>Szeme könnybe lábadt, repesett a lelke;</l>
					<l>Sátor elé mindjárt vezeték fő ménjét,</l>
					<l>Mutatta hadának királyi személyét.</l>
				</lg>
				<lg>
					<l>Egyszer a had s kétszer Buda szaván forga,</l>
					<l>(Öccse, mi jelt adjon, sugván neki sorba’);</l>
					<l>Seregek bomlását szemlélte csodával,</l>
					<l>Mellyet maga intéz jeladó jobbjával.</l>
				</lg>
				<lg>
					<l>És nézni tovább még volna talán kedve:</l>
					<l>Hanem abbahagyta, csúful megijedve,</l>
					<l>Mikor, vele szemben, megeresztett kantár,</l>
					<l>S hegyezett kopjával, tör vala egy dandár.</l>
				</lg>
				<lg>
					<l>Négy lépésre a had, mint szikla, megállott;</l>
					<l>De Buda lelkében gyanu felvillámlott,</l>
					<l>S megfutna bizonnyal, ha Etel nem tartja,</l>
					<l>Maga is ott állván, s mosolyogván rajta.</l>
				</lg>
				<lg>
					<l>Mégsem vala kedve játszani több harcot,</l>
					<l>Szégyelte is ezt az iménti kudarcot;</l>
					<l>Fenszóval a béke örömét tudatta,</l>
					<l>Szájába miképen Etele hős adta.</l>
				</lg>
				<lg>
					<l>Hallván pedig a nép hirtelen a békét,</l>
					<l>S hajtani hogy meg kell a Mátra vidékét:</l>
					<l>Elkezde hadastól ujjongva nevetni,</l>
					<l>Etelét ujjongva hosszasan éltetni.</l>
				</lg>
				<lg>
					<l>Egy szörnyű kiáltás lőn az egész tábor,</l>
					<l>Még a siket föld is rendült bele távol,</l>
					<l>Meghallotta nevét az is új urának</l>
					<l>Etele, Etele, Etele királynak.</l>
				</lg>
				<lg>
					<l>Ő pedig áldozván lakomát a haddal,</l>
					<l>Másnap elindítá kora pitymalattal,</l>
					<l>Merre felé a Bükk borul és a Mátra -</l>
					<l>Hanem e beszédből marad is még hátra.</l>
				</lg>
				<p>Ötödik ének</p>
				<p>Folytatás</p>
				<lg>
					<l>Ildikó azonban feljöve, mint hajnal,</l>
					<l>Rózsa teljes képpel, szőke arany hajjal;</l>
					<l>Jöve napkeletről, hol a hajnal támad;</l>
					<l>Fénye, vidámsága Etele urának.</l>
				</lg>
				<lg>
					<l>Lágy hintaja himbál szelid paripákon,</l>
					<l>Maga henyél selymes, dagadó párnákon;</l>
					<l>Mellette a kasban, Aladár ficánkol,</l>
					<l>Atyja-felé örvend, szeme, arca lángol.</l>
				</lg>
				<lg>
					<l>Két felül a hintón s két sorral utána</l>
					<l>Léptet az udvarnak száz-száz deli lyánya;</l>
					<l>Földet söpör úszó fátyoluk szegélye,</l>
					<l>Arcokat ingerli a lovaglás kéje.</l>
				</lg>
				<lg>
					<l>Mint a hadak útja, vegyesen csillaggal;</l>
					<l>Szeli az ég boltját gyöngyhímű szalaggal:</l>
					<l>Ugy lepi átlátszón a földet uszályok,</l>
					<l>Közzűle ragyogván csillagszemü lyányok.</l>
				</lg>
				<lg>
					<l>De arany és kő is ragyog ottan drága,</l>
					<l>Lovakon a szerszám futosó világa;</l>
					<l>Széjjel az árnyékba, fénye lövell tüzként,</l>
					<l>S vissza, ha nap ránéz, meri nézni büszkén.</l>
				</lg>
				<lg>
					<l>Görbe tevék hátul, mint óriás lúdak,</l>
					<l>Libegő járással hosszu nyakat nyútnak;</l>
					<l>Kincs vala, kincs-érő, azokon terhelve,</l>
					<l>Sátornemü, szőnyeg, drága szövet, kelme.</l>
				</lg>
				<lg>
					<l>Ezután a szolgák, barna vegyes sorral,</l>
					<l>Mint valamely árnyék, húzódtak a porral. -</l>
					<l>Kit, ahogy elmondám, sátor alól végre-</l>
					<l>Szemlél vala Gyöngyvér, Buda felesége.</l>
				</lg>
				<lg>
					<l>Nézte alattomba, sátora szűk nyitján,</l>
					<l>Állva belül vastag, lefolyó kárpitján;</l>
					<l>Puha kezecskéit összecsapá rajta,</l>
					<l>S akaratlan egy szót száján kiszalajta:</l>
				</lg>
				<lg>
					<l>„Ki hát ez az asszony? miféle királyné?...</l>
					<l>Mintha nem is volna, több nála, királyné!</l>
					<l>Ő pedig az volna, született neméből,</l>
					<l>S nem tegnapi pille Buda kegyelméből!”</l>
				</lg>
				<lg>
					<l>Etele pedig már ölben Aladárját,</l>
					<l>S bévitte karöltve maga édes párját;</l>
					<l>Széjjel a lánykákat palotába küldvén,</l>
					<l>Így monda nejének, vele szemben ülvén:</l>
				</lg>
				<lg>
					<l>„Beh szép vagy, öröm vagy, én gyönyörüségem!</l>
					<l>Bizony, annál is még szebb vagy te ma nékem,</l>
					<l>Mikor első ízben palotámba jöttél,</l>
					<l>Világ szép asszonya, te az enyim lettél.</l>
				</lg>
				<lg>
					<l>„Akkor is ám kérők hada gyült miattad,</l>
					<l>Noha első férjed’ sápadva sirattad;</l>
					<l>Vitéz fejedelmek, világi leventék</l>
					<l>Kincses ajánlattal szerelmök izenték.</l>
				</lg>
				<lg>
					<l>„De te, gyermek-özvegy, Szigfrid után sirtál,</l>
					<l>Másnak szerelemre soha meg se’ nyiltál;</l>
					<l>Valamint a bimbó vissza ölét zárja,</l>
					<l>Ha korán-hév napnak elhagyta sugárja.</l>
				</lg>
				<lg>
					<l>„Te is úgy maradtál napod kora szüntén,</l>
					<l>Hervadva szerelmed hamari eltüntén,</l>
					<l>Mielőtt még tudtad, igazán tanultad:</l>
					<l>Úgy kelle siratnod valamint elmultat.</l>
				</lg>
				<lg>
					<l>„De mióta lettél édes feleségem,</l>
					<l>Minden ölelésre gyönyörübb vagy nékem,</l>
					<l>Mert szép ködös arccal, könnybeborult szemmel -</l>
					<l>Legszebb pedig a nő piros szerelemmel.</l>
				</lg>
				<lg>
					<l>„Nyílj hát, teljesedjél, és rózsa-virágom!</l>
					<l>Boríts leveliddel, puha boldogságom!</l>
					<l>Szívja soká, szívja szép ajkad ez ajjak!</l>
					<l>Kedvem lenne ma, hogy öleden meghaljak.”</l>
				</lg>
				<lg>
					<l>Nem felel az asszony semmit ezen szókra,</l>
					<l>Csak tüzes orcáját engedi a csókra,</l>
					<l>Félig nyílt szemeit, pici gödrös állát,</l>
					<l>Gömbölyű két karját, síma fehér vállát.</l>
				</lg>
				<lg>
					<l>Így múlatozának egymás örömében,</l>
					<l>Valamíg a hév nap dele járt az égen;</l>
					<l>Paripáktól ekkor Aladárt behozták:</l>
					<l>Szerelemben azt is majd kétfelé oszták.</l>
				</lg>
				<lg>
					<l>Fel, magosan, apja dobta kicsiny terhét,</l>
					<l>Kacagott a gyermek, s lihegé: „egyszer még!”</l>
					<l>Anyja pedig szemmel kísérte ijedten,</l>
					<l>Mégis azért büszkén, hogy fia nem retten.</l>
				</lg>
				<lg>
					<l>Majd apja, emelvén keze’ paizsára:</l>
					<l>„Nőj nagyot - elkezdé - hunok nagy királya:</l>
					<l>És - mint fiatal lomb fedi törzsökét el:</l>
					<l>Híred az enyémet árnyazza sötéttel!”</l>
				</lg>
				<lg>
					<l>Igy szóla; s az asszony sírta örömkönnyét,</l>
					<l>Azután választá ragyogóbb öltönyjét,</l>
					<l>Mert ideje volt már Gyöngyvérhez is menni,</l>
					<l>Nagyobbik urához illett beköszönni.</l>
				</lg>
				<lg>
					<l>Ajándékit elébb küldé bizonyostul:</l>
					<l>Három teve terhét, csuda állatostul,</l>
					<l>Mint déli homokból hozták vala nem rég</l>
					<l>Lágy Perzsia gyapját, hindu szövött selymét.</l>
				</lg>
				<lg>
					<l>Így azután mentek Buda hőshöz által,</l>
					<l>Hol fennlaka díszlik faragott korláttal;</l>
					<l>Jó Buda Gyöngyvérrel sietett eléjök,</l>
					<l>Gádor előtt várta királyi személyök’.</l>
				</lg>
				<lg>
					<l>Hamar a két asszony szeme összevillant,</l>
					<l>De csak amíg ember frissen egyet pillant,</l>
					<l>Hidegen egymásnak azalatt benyelték</l>
					<l>Ruháit, alakját, egész teste-lelkét.</l>
				</lg>
				<lg>
					<l>Akkor Buda nője messze kitárt karral</l>
					<l>Fogadá vendégét nagy csók-zivatarral;</l>
					<l>Ilda is ángyának örvend vala szintén,</l>
					<l>Szavainak mézes csemegéjét hintvén.</l>
				</lg>
				<lg>
					<l>Majd Aladárt Gyöngyvér kapta megint ölre,</l>
					<l>(Bútt emez a csóktól, helyét letörölve;)</l>
					<l>Dícsérte milyen nagy, dícsérte milyen szép;</l>
					<l>„Boldog anya - mondá - fiad oly igen szép!</l>
				</lg>
				<lg>
					<l>„Megveri nézéssel szemem, attól félek.</l>
					<l>De jer palotámba, mi legyünk testvérek.”</l>
					<l>Mondván, bevezette. Utánok azonnal</l>
					<l>Mene a két férfi, nyájas nyugalommal.</l>
				</lg>
				<lg>
					<l>Ekkor Etel, látván Buda nője tettit,</l>
					<l>Micsoda jósággal szeretik szerettit,</l>
					<l>Nagy szíve örömmel teljesedék rája,</l>
					<l>S így szóla, előre mosolyogván szája:</l>
				</lg>
				<lg>
					<l>„Hej, mire gondoltam én eme hadköltést?</l>
					<l>Asszonyainknak, lám, szerzek időtöltést,</l>
					<l>Lengő sátor alatt, hűs Mátra berekben,</l>
					<l>Valamíg a hév nap nyári tüze rekken.</l>
				</lg>
				<lg>
					<l>„Nosza hát induljunk hajnali harmattal,</l>
					<l>Udvari népestül, az egész nő-haddal,</l>
					<l>Lássák a vadászat riadalmas sorját,</l>
					<l>Ülvén lakomával büszke vadak torját...”</l>
				</lg>
				<lg>
					<l>Tapsolt az örömtül Buda felesége,</l>
					<l>Buda sem lelvén szót hamar ellenébe; -</l>
					<l>Lovalák az udvart nagy bontakozásnak,</l>
					<l>Hogy hajnali hűssel megeredjen másnap.</l>
				</lg>
				<lg>
					<l>Ott eleven sürgés mindenfele pezsdül,</l>
					<l>Göngyölík a sátort rúddal, cövekestül,</l>
					<l>Szőnyegeket szednek, drága vagyont, össze,</l>
					<l>Térdelik a málhát, ügyesen kötözve.</l>
				</lg>
				<lg>
					<l>Arany-ezüst készség van egész halommal,</l>
					<l>Lót-fut a vén sáfár: mit tegyen e lommal?</l>
					<l>Poharak, medencék, tálak özön fénye,</l>
					<l>Föld-ette királyok lakozó edénye,</l>
				</lg>
				<lg>
					<l>Az asszonyi nép is gondba’ fejét főzi,</l>
					<l>Kicsiért nagy felleg homlokát redőzi,</l>
					<l>Sok majd csak az úton jut eszébe reggel,</l>
					<l>Marad a szükséges, viszi ami nem kell.</l>
				</lg>
				<lg>
					<l>Bontják szolga-cseléd a sok teli vermet</l>
					<l>Benne arany köles, buja földben termett;</l>
					<l>Boza italt, kámot, bort is vele bőven;</l>
					<l>Dús lakomák lelkét, emelik tömlőben.</l>
				</lg>
				<lg>
					<l>Szerszám szanaszéjjel tisztul ragyogóra,</l>
					<l>Hintó vala készen, kötni mokány lóra;</l>
					<l>Málha-barom békón; paripát vakarnak:</l>
					<l>Keze-lába termett az egész udvarnak.</l>
				</lg>
				<lg>
					<l>Egy rakodó vásár egész Budaszállás,</l>
					<l>Kinek jut eszébe étel, ital, hálás?</l>
					<l>Fáklya futó fénye éjjel is ott jár még,</l>
					<l>S bukdosik egymásba sok fekete árnyék. -</l>
				</lg>
				<lg>
					<l>Másnap, hogy elértek zöld Mátra tövébe,</l>
					<l>Sátraikat vonták egymás közelébe,</l>
					<l>Buda kerek halmon, öccse alább kissé;</l>
					<l>Bő patak a helyet teszi vala frissé.</l>
				</lg>
				<lg>
					<l>Lentebb a lapályon, boruló tölgyesben</l>
					<l>Nyüzsgött az egész had, mint valamely lesben,</l>
					<l>Füstbokor itt és ott tapad az erdőre</l>
					<l>Mint mikor a hegyek pipálnak esőre.</l>
				</lg>
				<lg>
					<l>Még az-nap az útat s éjjel kipihenték;</l>
					<l>Etel pedig osztá a vadászat rendét:</l>
					<l>Gyors paripán a völgy zugait bejárta,</l>
					<l>Vagy nézte magasból, merre dül a Mátra.</l>
				</lg>
				<lg>
					<l>S mint aratók pásztát nagy szél gabonában</l>
					<l>Hogy’ fognak, az áldást terelik sorjában:</l>
					<l>Egy darab ott áll még, itt kopasz a tarló,</l>
					<l>Hódítja csapánkint az emésztő sarló:</l>
				</lg>
				<lg>
					<l>Etel is a Mátrát osztja fel akképen,</l>
					<l>Hegyre hegyet készül meghajtani szépen,</l>
					<l>Nagy rengeteg erdőt nyomni körül haddal,</l>
					<l>Ugy bánni el oztán közepütt a vaddal.</l>
				</lg>
				<lg>
					<l>Vad el ne osonjon, rendeli az alyban,</l>
					<l>De vadászni beljebb tilos a karajban;</l>
					<l>Mindenkor az első „Buda király vadja” -</l>
					<l>Maga is Budának ezt a fogást hagyja.</l>
				</lg>
				<lg>
					<l>Így adva parancsát holnapi reggelre:</l>
					<l>Akkor hada bomlott, kiki rendelt helyre;</l>
					<l>Maga is bátyjával paripára mozdul,</l>
					<l>Solymászni fehérnép velük együtt buzdul.</l>
				</lg>
				<lg>
					<l>Megharsan a völgyben hajtók riadása,</l>
					<l>Nincs földön, egen sincs, vadnak maradása,</l>
					<l>Földön veri gyors nyíl, veri égen sólyom;</l>
					<l>Szárnya, sebes lába nehezül, mint ólom.</l>
				</lg>
				<lg>
					<l>Amaz örök csendet veszi lárma közre,</l>
					<l>Levegő a zajtól egyre szorúl össze;</l>
					<l>Lárma, paizscsörgés, ördögi huj! huj! szó:</l>
					<l>Félelem a vadnak ez idegen uj szó.</l>
				</lg>
				<lg>
					<l>Ekkor Buda bátyját Etele kinálja,</l>
					<l>Első a vadak közt hunok nagy királya,</l>
					<l>Ugy Etele oztán, s mind a nemek főbbi;</l>
					<l>Iszonyu öldöklést tesz végre a többi.</l>
				</lg>
				<lg>
					<l>Hej, micsoda zsákmány aznap esett halva!</l>
					<l>Medve, bölény, farkas; rőt-vad egész halma;</l>
					<l>Láncsákon az erdő halottjait hordják,</l>
					<l>Késő öreg éjjel fenn ülik a torját.</l>
				</lg>
				<lg>
					<l>Sürög a had népe nagy máglya tüzeknél;</l>
					<l>Nyárson egész marhát forgatnak ezeknél:</l>
					<l>Busa bölényt, szarvast. Megcsappan a tömlő;</l>
					<l>Zendül rege és dal, édesdeden ömlő.</l>
				</lg>
				<lg>
					<l>Buda is sátrában múlatoz Etellel,</l>
					<l>Menye, Hilda asszony kínálja kehellyel,</l>
					<l>Gyöngyvér pedig szolgál kisebbik-urának,</l>
					<l>Szava szíve nyájas hunok asszonyának.</l>
				</lg>
				<lg>
					<l>Pendül azonközben hegedősök kobza,</l>
					<l>Emlékezetűl a régi regét hozza,</l>
					<l>Hunor, Magyar ősről zeng a dal beszéde,</l>
					<l>Kiktől ered a hún és magyar ág népe.</l>
				</lg>
				<lg>
					<l>Hogy kerekedtek fel öreg Ázsiából,</l>
					<l>Isten-csuda által, öseik honából,</l>
					<l>Gímvad után szittya földre mikép jöttek,</l>
					<l>Hol magyar és hún nép törzs-atyjai lettek.</l>
				</lg>
				<lg>
					<l>Így lobog a jókedv az egész táborbul,</l>
					<l>Míg rúddal az égnek szekere lefordul;</l>
					<l>Azután a máglyák tüzei lankadnak,</l>
					<l>Kevés nesze hallik a pihenő hadnak.</l>
				</lg>
				<lg>
					<l>De Hunort a szép dal fölverte kobozzán,</l>
					<l>Eljő, ivadékát firól-fira hozván;</l>
					<l>Léptök után a lomb megsuhan ott és itt;</l>
					<l>Szent a manók éje: fű, fa, virág csitt! csitt!...</l>
				</lg>
				<p>Hatodik ének</p>
				<p>Rege a csodaszarvasról</p>
				<lg>
					<l>Száll a madár, ágrul ágra,</l>
					<l>Száll az ének, szájrul szájra;</l>
					<l>Fű kizöldül ó sirhanton,</l>
					<l>Bajnok ébred hősi lanton.</l>
				</lg>
				<lg>
					<l>Vadat űzni feljövének</l>
					<l>Hős fiai szép Enéhnek:</l>
					<l>Hunor s Magyar, két dalia,</l>
					<l>Két egytestvér, Ménrót fia.</l>
				</lg>
				<lg>
					<l>Ötven-ötven jó leventét</l>
					<l>Kiszemeltek, hogy követnék;</l>
					<l>Mint valamely véres hadra,</l>
					<l>Fegyverkeztek könnyü vadra.</l>
				</lg>
				<lg>
					<l>Vad előttük vérbe fekszik,</l>
					<l>Őz vagy szarvas nem menekszik;</l>
					<l>Elejtették már a hímet -,</l>
					<l>Üldözik a szarvas-gímet.</l>
				</lg>
				<lg>
					<l>Gím után ők egyre törnek</l>
					<l>Puszta martján sós tengernek,</l>
					<l>Hol a farkas, hol a medve</l>
					<l>Sohasem járt, eltévedne.</l>
				</lg>
				<lg>
					<l>De a párduc, vad oroszlán</l>
					<l>Végig üvölt a nagy pusztán,</l>
					<l>Sárga tigris ott kölykezik,</l>
					<l>Fiát eszi ha éhezik.</l>
				</lg>
				<lg>
					<l>Száll a madár, száll az ének</l>
					<l>Két fiáról szép Enéhnek;</l>
					<l>Zengő madár ágrul ágra,</l>
					<l>Zengő ének szájrul szájra.</l>
				</lg>
				<lg>
					<l>Már a nap is lemenőben,</l>
					<l>Tüzet rakott a felhőben;</l>
					<l>Ők a szarvast egyre űzik,</l>
					<l>- Alkonyatkor ím eltűnik.</l>
				</lg>
				<lg>
					<l>Értek vala éjszakára</l>
					<l>Kur vizének a partjára;</l>
					<l>Folyóvíznek partja mellett</l>
					<l>Paripájok jól legelhet.</l>
				</lg>
				<lg>
					<l>Monda Hunor: itt leszálljunk,</l>
					<l>Megitassunk, meg is háljunk;</l>
					<l>Monda Magyar: víradattal</l>
					<l>Visszatérjünk a csapattal. -</l>
				</lg>
				<lg>
					<l>Haj, vitézek! haj, leventék!</l>
					<l>Micsoda föld ez a vidék,</l>
					<l>Hogy itt a nap száll keletre?</l>
					<l>Nem, mint máshol, naplementre?</l>
				</lg>
				<lg>
					<l>Szólt egy bajnok: én úgy nézem,</l>
					<l>Hogy lement az déli részen.</l>
					<l>Szólt egy másik: nem gondolnám:</l>
					<l>Ott vöröslik éjszak ormán.</l>
				</lg>
				<lg>
					<l>Folyamparton ők leszálltak,</l>
					<l>Megitattak, meg is háltak,</l>
					<l>Hogy majd reggel, víradattal</l>
					<l>Hazatérnek a csapattal.</l>
				</lg>
				<lg>
					<l>Szellő támad hűs hajnalra,</l>
					<l>Bíborodik az ég alja;</l>
					<l>Hát a szarvas nagy-merészen</l>
					<l>Ott szökdécsel, túl a vízen.</l>
				</lg>
				<lg>
					<l>Száll a madár, száll az ének</l>
					<l>Két fiáról szép Enéhnek;</l>
					<l>Zengő madár ágrul ágra,</l>
					<l>Zengő ének szájrul szájra.</l>
				</lg>
				<lg>
					<l>Nosza rajta, gyors legények!</l>
					<l>Érjük utól azt a gímet.</l>
					<l>És - akarva, akaratlan -</l>
					<l>Űzik ismét szakadatlan.</l>
				</lg>
				<lg>
					<l>Kur folyót ők átalúszták,</l>
					<l>Még vadabbak ott a puszták,</l>
					<l>Ember ottan egy füszálat,</l>
					<l>Egy csöpp vizet nem találhat.</l>
				</lg>
				<lg>
					<l>A föld háta fölomolván,</l>
					<l>Szíksót izzad csupasz ormán,</l>
					<l>Forrás vize nem iható,</l>
					<l>Kénköves bűzt lehel a tó.</l>
				</lg>
				<lg>
					<l>Forrás keble olajt buzog;</l>
					<l>Itt is, ott is égnek azok,</l>
					<l>Mint sok őrtűz setét éjjel</l>
					<l>Lobban a láng szerteszéjjel.</l>
				</lg>
				<lg>
					<l>Minden este bánva bánják,</l>
					<l>Hogy e vadat mér’ kivánják,</l>
					<l>Mért is űzik egyre, nyomba,</l>
					<l>Tévelyítő bús vadonba.</l>
				</lg>
				<lg>
					<l>Mégis, mégis, ha reggel lett,</l>
					<l>A gímszarvast űzni kellett,</l>
					<l>Mint töviset szél játéka;</l>
					<l>Mint madarat az árnyéka.</l>
				</lg>
				<lg>
					<l>Száll a madár, száll az ének</l>
					<l>Két fiáról szép Enéhnek;</l>
					<l>Zengő madár ágrul ágra,</l>
					<l>Zengő ének szájrul szájra.</l>
				</lg>
				<lg>
					<l>Vadont s a Dont ők felverik</l>
					<l>A Meóti kis tengerig;</l>
					<l>Süppedékes mély tavaknak</l>
					<l>Szigetére ők behatnak.</l>
				</lg>
				<lg>
					<l>Ott a szarvas, mint a pára -</l>
					<l>Köd előtte, köd utána - </l>
					<l>Míg az ember széjjelnézne:</l>
					<l>Szemök elől elenyésze.</l>
				</lg>
				<lg>
					<l>Hóha! hóha! hol van a vad?...</l>
					<l>Egy kiáltja: ihon szalad!</l>
					<l>Más kiáltja: itt van, itten!</l>
					<l>A harmadik: sehol sincsen!</l>
				</lg>
				<lg>
					<l>Minden zugot megüldöznek, </l>
					<l>Minden bokrot átaldöfnek;v</l>
					<l>Gyík ha rezzen; fajd ha rebben:</l>
					<l>De a gímvad nincs ezekben.</l>
				</lg>
				<lg>
					<l>Szóla Magyar: hej! ki tudja</l>
					<l>Merre van, a hazánk útja?</l>
					<l>Kerek az ég mindenfelé</l>
					<l>- Anyám, anyám, meghalsz belé!</l>
				</lg>
				<lg>
					<l>Szóla Hunor: itt maradjunk!</l>
					<l>Tanyát verjünk; itthon vagyunk:</l>
					<l>Selyem a fű, édes a víz,</l>
					<l>Fa-odúból csöpög a méz.</l>
				</lg>
				<lg>
					<l>Kék folyam ad fényes halat,</l>
					<l>Vörhenyő vad ízes falat,</l>
					<l>Feszes az íj, sebes a nyíl,</l>
					<l>Harckalandon zsákmány a díj.</l>
				</lg>
				<lg>
					<l>Száll a madár, száll az ének</l>
					<l>Két fiáról szép Enéhnek;</l>
					<l>Zengő madár ágrul ágra,</l>
					<l>Zengő ének szájrul szájra.</l>
				</lg>
				<lg>
					<l>Hogy elúntak otthon űlni,</l>
					<l>Halat csalni, őzet űzni:</l>
					<l>Új kalandra, szebb csatára</l>
					<l>Ereszkedtek a pusztára.</l>
				</lg>
				<lg>
					<l>Puszta földön, sík fenyéren</l>
					<l>Zene hallik sötét éjen,</l>
					<l>Zene, síp, dob, mély vadonban,</l>
					<l>Mintha égből, mint álomban.</l>
				</lg>
				<lg>
					<l>Tündér lyányok ottan laknak,</l>
					<l>Táncot ropnak, úgy mulatnak.</l>
					<l>Szőve ködbül sátoruk van:</l>
					<l>Ugy mulatnak sátorukban.</l>
				</lg>
				<lg>
					<l>Férfi egy sincs közelébe’;</l>
					<l>De a földi lyányok szépe,</l>
					<l>Lyányai Belárnak, Dúlnak,</l>
					<l>Tündérséget ott tanúlnak.</l>
				</lg>
				<lg>
					<l>Dúl királyé, legszebb, kettő;</l>
					<l>Agg Beláré tizenkettő;</l>
					<l>Összesen mind: száz meg kettő</l>
					<l>A tündérré válni kezdő.</l>
				</lg>
				<lg>
					<l>Kemény próba: férfit ölni,</l>
					<l>Kilenc ifjat megbüvölni,</l>
					<l>Szerelemre csalogatni,</l>
					<l>Szerelemtől szűz maradni.</l>
				</lg>
				<lg>
					<l>Így tanulnak tündérséget,</l>
					<l>Szívszakasztó mesterséget:</l>
					<l>Minden éjjel számot adnak,</l>
					<l>S minden éjjel úgy vigadnak.</l>
				</lg>
				<lg>
					<l>Száll a madár, száll az ének</l>
					<l>Két fiáról szép Enéhnek;</l>
					<l>Zengő madár ágrul ágra,</l>
					<l>Zengő ének szájrul szájra.</l>
				</lg>
				<lg>
					<l>Hang után ők, szembe széllel,</l>
					<l>Fény után ők, födve éjjel,</l>
					<l>Mennek óvást, mennek árnyon;</l>
					<l>Ki lepkét fog, lopva járjon.</l>
				</lg>
				<lg>
					<l>Monda Magyar: ez a síp-hang,</l>
					<l>Bátya, bennem végig csikland;</l>
					<l>Monda Hunor: vérem’ hatja,</l>
					<l>Szűzek árnya-fordulatja.</l>
				</lg>
				<lg>
					<l>Haj vitézek! haj elébe!</l>
					<l>Kiki egyet az ölébe!</l>
					<l>Vigyük haza asszonyunkat;</l>
					<l>Fújja felszél a nyomunkat.</l>
				</lg>
				<lg>
					<l>Sarkantyúba lovat vesznek,</l>
					<l>Kantárszárat megeresztnek;</l>
					<l>A leányság bent, a körbe’</l>
					<l>- Mind a körbe’, sok az ölbe’.</l>
				</lg>
				<lg>
					<l>Nagy sikoltás erre támad,</l>
					<l>Futna széjjel a leányhad;</l>
					<l>Elől tűzbe, hátul vízbe,</l>
					<l>Mindenkép jut férfi kézbe.</l>
				</lg>
				<lg>
					<l>Tündér lyányok ott eltűntek,</l>
					<l>Szárnyok lévén elrepűltek;</l>
					<l>De a többi hova legyen?</l>
					<l>Földbe bújjon? elsülyedjen?...</l>
				</lg>
				<lg>
					<l>Abbul immár nincsen semmi:</l>
					<l>Szűzi daccal tündér lenni;</l>
					<l>Vágtat a ló, és a pusztán</l>
					<l>Nagy üres éj hallgat oztán.</l>
				</lg>
				<lg>
					<l>Száll a madár, száll az ének</l>
					<l>Két fiáról szép Enéhnek.</l>
					<l>Zengő madár ágrul ágra,</l>
					<l>Zengő ének szájrul szájra.</l>
				</lg>
				<lg>
					<l>Dúl leányi, a legszebbek,</l>
					<l>Hunor, Magyar nője lettek;</l>
					<l>S a leventék, épen, százan,</l>
					<l>Megosztoztak mind a százon.</l>
				</lg>
				<lg>
					<l>Büszke lyányok ott idővel</l>
					<l>Megbékéltek asszony-fővel;</l>
					<l>Haza többé nem készültek;</l>
					<l>Engesztelni fiat szültek.</l>
				</lg>
				<lg>
					<l>Tó szigetje édes honná,</l>
					<l>Sátoruk lőn szép otthonná,</l>
					<l>Ágyok áldott nyúgalommá:</l>
					<l>Nincs egyéb, mi őket vonná.</l>
				</lg>
				<lg>
					<l>Fiat szűltek hősi nemre,</l>
					<l>Szép leányt is szerelemre;</l>
					<l>Dali törzsnek ifju ágot,</l>
					<l>Maguk helyett szűz virágot.</l>
				</lg>
				<lg>
					<l>Hős fiakból ketten-ketten,</l>
					<l>Két vezéré kétszer-ketten,</l>
					<l>Feje lőn mind egy-egy nemnek</l>
					<l>Száznyolc ágra ezek mennek.</l>
				</lg>
				<lg>
					<l>Hunor ága hún fajt nemzett,</l>
					<l>Magyaré a magyar nemzet;</l>
					<l>Szaporaság lőn temérdek;</l>
					<l>A szigetben nem is fértek.</l>
				</lg>
				<lg>
					<l>Szittya földet elözönlék,</l>
					<l>Dúl királynak dús örökjét;</l>
					<l>- És azóta, hősök párja!</l>
					<l>Híretek száll szájrul szájra.</l>
				</lg>
				<p>Hetedik ének</p>
				<p>A követség</p>
				<lg>
					<l>Követje azonban keleti császárnak</l>
					<l>Lőn tiszteletére Etele királynak;</l>
					<l>Ura üdvözlését gyors paripán hozta,</l>
					<l>Társaival útján Etelét nyomozta.</l>
				</lg>
				<lg>
					<l>Föl, Mátra hegyébe, kalauzzal jöttek,</l>
					<l>Csergét, különállót, a völgyben ütöttek;</l>
					<l>Azután, Budáról se hallva, se kérdve,</l>
					<l>Indultak Etelnek a tiszteletére.</l>
				</lg>
				<lg>
					<l>Fényes ajándékot hoztak vala bőven,</l>
					<l>Fegyvert is, aranyban gazdagot és kőben,</l>
					<l>Pénzt is egész terhet; rajta van az érték</l>
					<l>Ahogy az erszénnyel fontszámra kimérték.</l>
				</lg>
				<lg>
					<l>Sátorba nyitottak, engedelem nyervén;</l>
					<l>Szólt az előljáró maga ékes nyelvén;</l>
					<l>Etele a szókat érti vala folyvást;</l>
					<l>De azért kívánta, magyarázza tolmács.</l>
				</lg>
				<lg>
					<l>„Én uram, a császár - amaz így beszéle -</l>
					<l>Küldi ajándékát s üzenetit véle:</l>
					<l>Izeni hűségét, tiszta barátságát,</l>
					<l>Hívja szövetségre a hunok országát.</l>
				</lg>
				<lg>
					<l>„Messzefutó hírét hallotta nevednek,</l>
					<l>S hogy ura volnál már az egész nemzetnek;</l>
					<l>Örömét e dolgon, meghagyta, jelentsék</l>
					<l>Szolgái előtted, kívánva szerencsét.</l>
				</lg>
				<lg>
					<l>„Nem akar ő, mondja, veled élni hadban,</l>
					<l>Akar ő szomszédi kegyes indulatban;</l>
					<l>Vásárt Duna mentén városaiban nyit,</l>
					<l>Valahány tenéked tetsző leszen, annyit.</l>
				</lg>
				<lg>
					<l>„Rokoni jóvoltát máskép is ajánlja,</l>
					<l>Testvére gyanánt lesz a hunok királya;</l>
					<l>Ajándékban is ő lel gyakori módot;</l>
					<l>Vagy ha talán kérnél esztendei zsoldot -</l>
				</lg>
				<lg>
					<l>„Adaját megadná, (szavait cseréli,</l>
					<l>Átszúrván Etele szemének az éli;)</l>
					<l>Fegyvert birodalma részére ha fognál,</l>
					<l>Hírben, nyereségben tőle gyarapodnál.</l>
				</lg>
				<lg>
					<l>„Hallá közelebbről hada összes költét,</l>
					<l>Mellyel a szomszédok füleit megtöltéd:</l>
					<l>Nem tudja, ki ellen nagy sereged készül;</l>
					<l>De követségünkben, halld, mit izen részül:</l>
				</lg>
				<lg>
					<l>„Ország a tiéddel megy amott hosszába’,</l>
					<l>Jobbkézre melyet hágy a lefutó Száva:</l>
					<l>Népe, az illirség, s ki lakik az helyen,</l>
					<l>Felzendült uram és az ő urok ellen.</l>
				</lg>
				<lg>
					<l>„Császár letapodná fejöket egy topban,</l>
					<l>De hada másutt kell, mindenfele jobban;</l>
					<l>S gondjai hit dolgán éj-nap betegednek,</l>
					<l>Máglyára menendő van annyi eretnek.</l>
				</lg>
				<lg>
					<l>„Ha hát - ez uramnak üzeneti hozzád -</l>
					<l>Kész engedelemre pártosait hoznád:</l>
					<l>Ebből te is, ő is, vonnál nyereséget;</l>
					<l>Megbízva mi jöttünk ezen alku végett.” -</l>
				</lg>
				<lg>
					<l>Követek szavát így Etele megérté;</l>
					<l>Buda királynál ha voltak-e már? kérdé;</l>
					<l>S miután a szólnok választ ada nemmel,</l>
					<l>Így feddi, keményen összekapott szemmel;</l>
				</lg>
				<lg>
					<l>„Tudnia császárnak illő, s követének,</l>
					<l>Valamíg a húnok fejedelmi élnek;</l>
					<l>Senkise’ hallá még Buda király holtát,</l>
					<l>Legfelyül intézi hunok összes dolgát.</l>
				</lg>
				<lg>
					<l>„No tehát őhozzá mentek ezen nyomban,</l>
					<l>Ajándékkal is őt kéritek azonban;</l>
					<l>Magam is ott lészek, ami engem illet,</l>
					<l>Társa lévén, hű kard az oldala mellett.”</l>
				</lg>
				<lg>
					<l>„Erre lehajolván a követek mélyen,</l>
					<l>Szabad-e, az első kéri, hogy beszéljen?</l>
					<l>S miután a király engedte, joházva</l>
					<l>Csendesen így szólott halkal magyarázva:</l>
				</lg>
				<lg>
					<l>„Buda királlyal - mond - ebbe’ közünk semmi.</l>
					<l>Császár Eteléhez parancsola menni.</l>
					<l>Célt sehol, úgy mondá, ha nála nem érünk;</l>
					<l>Vele nem férkezvén, inkább hazatérünk.</l>
				</lg>
				<lg>
					<l>„Ki fogóznék, úgymond; töveszagadt ághoz?</l>
					<l>Omló hegyi kőhöz, kövi gyér indához? -</l>
					<l>Buda már volt, ami. Etele a »lészen«.</l>
					<l>Bocsáss meg, uram, hogy kimondtam egészen.”</l>
				</lg>
				<lg>
					<l>Etele az ily szót látszik vala unni,</l>
					<l>Mégis szíve szerént nem bírt haragunni;</l>
					<l>Ellenes indúlat percenetig vívja;</l>
					<l>Jőjenek - igy végzé - mikor ismét hívja. -</l>
				</lg>
				<lg>
					<l>Maga pedig menvén Buda hőshöz által,</l>
					<l>Jöttire a bátyja megfordula háttal,</l>
					<l>S hogy szólani kezde, akkor is az görbén</l>
					<l>A semmibe nézett, és monda kitörvén:</l>
				</lg>
				<lg>
					<l>„De minek futsz hozzám, dicsekedni ezzel?</l>
					<l>Gőgös Etel, látom, mily célra törekszel!</l>
					<l>Követek dolgában mit tudok én tenni!...</l>
					<l>Nem vagyok én társad, nem vagyok én semmi.</l>
				</lg>
				<lg>
					<l>„Oh! bár e világon élve ne is járnék,</l>
					<l>Látni magam’ fogytát, mint reggeli árnyék;</l>
					<l>Hadd nyelne be mindent, nosza csak hadd falna,</l>
					<l>Kinek egy hörpentés a világ hatalma!</l>
				</lg>
				<lg>
					<l>„Itt nézem, aléltan, türelemmel, békén;</l>
					<l>S kérdem fölijedve: én vagyok-e még én?</l>
					<l>Ha! vagy az a más ült helyibe az énnek?</l>
					<l>Lettem örökömben hazajáró lélek?</l>
				</lg>
				<lg>
					<l>„De azért se! mondom. Én mondom: azért se!</l>
					<l>Ollyat riadok, hogy mindenki megértse:</l>
					<l>Jogomat kivánom, eskü szerént. Vagy - vagy!...</l>
					<l>Máskép szakad a húr: ami valál, az vagy.”</l>
				</lg>
				<lg>
					<l>Felforra Etelnek hirtelen a vére,</l>
					<l>Zúgó patakokban ömlött a fejére;</l>
					<l>Mint malom örvényzett két füle, - s az ajka</l>
					<l>Reszket vala kissé, meg a szó is rajta:</l>
				</lg>
				<lg>
					<l>„Eszeveszett, hallgass; vízeszü, oktalan,</l>
					<l>Gyáva, gyanús lelkű, pulya, boldogtalan!</l>
					<l>Mintha nekem járni volna okom görbén,</l>
					<l>Ha kaján elmével hitemet megtörném!</l>
				</lg>
				<lg>
					<l>„Mi vagy te?... aszott fű pelyhe az út mellett,</l>
					<l>Gyönge akaratom neki a lehellet!...</l>
					<l>Akarom: volt, nincs... majd!” - Ezzel mene gyorsan.</l>
					<l>Mint mikor az égnek villámtüze harsan.</l>
				</lg>
				<lg>
					<l>Követeket mingyár’ küldi Etellakra,</l>
					<l>Ott udvara lévén, fejedelmi lakja;</l>
					<l>Küldi kalaúznak gyors ménü futárját;</l>
					<l>Jó gondviselésben, alkura, ott várják.</l>
				</lg>
				<lg>
					<l>Maga bús felhőkint hömpölyög és zordon;</l>
					<l>Köde haragjának esik az-nap folyton,</l>
					<l>Estefelé tisztul. Kezd szállni magába,</l>
					<l>Reggel mene önként Buda sátorába:</l>
				</lg>
				<lg>
					<l>„Bátya! tüzes voltam, mert marcona voltál,</l>
					<l>Rettenetes váddal iszonyún vádoltál:</l>
					<l>Jöttem kezet adni s kérni, feledségre,</l>
					<l>Hanem a beszédem halljad előbb végre.</l>
				</lg>
				<lg>
					<l>„Igazságtalanúl, engem itélsz abban;</l>
					<l>Hogy irántad volnék ravasz indulatban!</l>
					<l>Követek hibáját magam is feddettem, -</l>
					<l>Ők még se’ akarván, én ide siettem.</l>
				</lg>
				<lg>
					<l>„Császár, igaz, őket hozzád nem utalta,</l>
					<l>Egyenest énhozzám jőni parancsolta:</l>
					<l>Tán mivel én a had folyamát intézem; -</l>
					<l>Akárhogy akármint: benne semmi részem.</l>
				</lg>
				<lg>
					<l>„Ajándékot is ők valamennyit hoztak,</l>
					<l>Én kétfele raktam jó-eleve aztat,</l>
					<l>Sátromban azóta felezetten áll az:</l>
					<l>Én voltam az osztó: te jövel és válassz.</l>
				</lg>
				<lg>
					<l>„Vagy te felezd újból, s nekem add válaszra.</l>
					<l>De nem ennyi, testvér, e követség haszna,</l>
					<l>Nem arany és a kő, mely becsesebb annál:</l>
					<l>Drágább e szövetség kőnél meg aranynál.</l>
				</lg>
				<lg>
					<l>„Kincs van elég, vagy lesz mindenkor a hadban,</l>
					<l>Hanem ily szerződés ára-megadhatlan:</l>
					<l>Omló birodalmat jobb védeni néppel,</l>
					<l>Hogysem erőfogytig hadakozni éppel.</l>
				</lg>
				<lg>
					<l>„Ki rám szorul egyszer, az köteles szolgám,</l>
					<l>Kényemre azontul fordítok a dolgán;</l>
					<l>Ki az én erőmön szokta meg a járást,</l>
					<l>Nem tud maga lábán, elesik mindjárást.</l>
				</lg>
				<lg>
					<l>„Vádolsz, hatalomra vagyok igen kapzsi!</l>
					<l>Ugy van, de az ok nem köznép hiu tapsi:</l>
					<l>Akarom, terjedjen húnok birodalma,</l>
					<l>Gyökerit más földre bocsássa hatalma.</l>
				</lg>
				<lg>
					<l>„Hatalom, mint a víz, vagy apad, vagy árad,</l>
					<l>Soha középszerben tespedve nem állhat;</l>
					<l>Ország, ha erőtlen növekedni, már fogy -</l>
					<l>Nyakadba is omlik, támasszad akárhogy.</l>
				</lg>
				<lg>
					<l>„Császár dolgait én, kémek után; hallom:</l>
					<l>Azért követekkel szerződni javallom;</l>
					<l>Teszem is... de, bátya, ne az ellenedre!</l>
					<l>Testvér, addsza kezed’ józan feleletre!</l>
				</lg>
				<lg>
					<l>„Hiszen, ha egyéb nem, a nyereség volna:</l>
					<l>Szorítom a császárt éventi adóra,</l>
					<l>Meg, hogy az ifjú nép törődik a hadnak,</l>
					<l>Zsákmánnyal is onnan kiki gazdagodnak.</l>
				</lg>
				<lg>
					<l>„No hát, az okos szón engedve tanácsod,</l>
					<l>Akaratom légyen a te megbízásod;</l>
					<l>Ne mondja, ki látja: vér dacol a vérnek:</l>
					<l>Etele és Buda együvé nem férnek.”</l>
				</lg>
				<lg>
					<l>Így szóla, erővel, de azér’ nyugottan.</l>
					<l>Buda kezét nyujtá hallgatva legottan,</l>
					<l>Nem, mintha szavának értené a mélyét,</l>
					<l>De mert maga fölött érezte személyét.</l>
				</lg>
				<lg>
					<l>Azt látja, hogy öccse kínálja felesnek,</l>
					<l>Hasznot is a harcból, gondolja, keresnek;</l>
					<l>Tennap, igaz, bántá: de hiszen megkérte;</l>
					<l>Könnyebb hagynia, mint haragunni érte.</l>
				</lg>
				<lg>
					<l>Valaki már azt is meghozta fülébe,</l>
					<l>Öccse hogyan mordult követek elébe.</l>
					<l>Így, lassan, melegebb bizalomra zsendül,</l>
					<l>Valamint a holt szén gerjed eleventül.</l>
				</lg>
				<lg>
					<l>Akkor Etel, bátyját fogva erős kézen,</l>
					<l>Kereste szemét, hogy az övébe nézzen;</l>
					<l>Buda nyilt tükrébe odanéz e szemnek:</l>
					<l>S immár az Etele sátra felé mennek.</l>
				</lg>
				<lg>
					<l>Kiket amint Gyöngyvér sátor alól ketten</l>
					<l>Megláta kijőni nyájas szeretetben,</l>
					<l>Szép nagy barna szemét váltotta nagyobbra</l>
					<l>S áll vala, mint bálvány tovanéző szobra.</l>
				</lg>
				<lg>
					<l>Buda is megfordult, hogy visszatekintsen,</l>
					<l>És monda nejének: „Jöszte velünk, kincsem;</l>
					<l>Tegnap se’ valál tán jó Hilda öcsédnél,</l>
					<l>Rest asszony! pedig, ím, hármat alig lépnél.</l>
				</lg>
				<lg>
					<l>„Reszketsz, tudom azt is, gyermek Aladárért,</l>
					<l>Volna fiunk ollyan, te nem adnád árért,</l>
					<l>Arany-ezüstér’ nem, az egész világért:</l>
					<l>De hiába esdünk ilyen boldogságért.</l>
				</lg>
				<lg>
					<l>„Jer hát, Aladárral magadat múlassad</l>
					<l>Ilda unalmát is mindennap oszlassad;</l>
					<l>Hiszen akár együtt volnál vele mindég:</l>
					<l>Te vagy a gazd’asszony, ő szeretett vendég.”</l>
				</lg>
				<lg>
					<l>Indult a királyné Buda e szavára,</l>
					<l>Menet mosolyogván kisebbik-urára, -</l>
					<l>Bár esze megáll, oly csoda történt e nap:</l>
					<l>Mert elpanaszolta Buda néki tennap.</l>
				</lg>
				<lg>
					<l>Hanem Ilda semmit nem tud vala ebben,</l>
					<l>Csak, hogy urát tegnap látta nehéz kedvben.</l>
					<l>Most, fia képéhez piros ábrázatját</l>
					<l>Lehajtva, mutatta messziről az atyját.</l>
				</lg>
				<lg>
					<l>Mint rózsabokorból riad a madárka,</l>
					<l>Szép anyja öléről fut, fut Aladárka;</l>
					<l>A bokor ott guggol, keble marad tárván,</l>
					<l>Kisded szökevényét hű fészkire várván.</l>
				</lg>
				<lg>
					<l>S mint fürjike apró lábait a fűben,</l>
					<l>Szaporázza léptét a fiú sürűbben,</l>
					<l>Egyenest apjának szalad a szép gyermek,</l>
					<l>Gondolja, no mingyárt az ölében termek.</l>
				</lg>
				<lg>
					<l>De mikép pillangót lebegő csuklyával,</l>
					<l>Ugrik elő Gyöngyvér lepni le csókjával,</l>
					<l>Sejti az a cselt már és félre csapódik,</l>
					<l>Lába tekervényes szaladásra oldik.</l>
				</lg>
				<lg>
					<l>Ángya pedig űzi hő gerjedelemben,</l>
					<l>Csókszomja kidűl a nagy fekete szemben;</l>
					<l>Ilda kacag tulról könnye szakadtáig,</l>
					<l>S fájó nevetésben elfárad odáig.</l>
				</lg>
				<lg>
					<l>Mire odaért, már biztos menedékből</l>
					<l>Mosolyog a gyermek, az atyja öléből;</l>
					<l>Nénje-felé, oldalt, ravaszul mosolygott;</l>
					<l>Gyöngyvér komoly arccal rösteli a dolgot.</l>
				</lg>
				<lg>
					<l>„Szállsz le hamar onnan! - Ilda fiát feddi -</l>
					<l>Rossz gyerek! illő ez? ilyet cselekedni?</l>
					<l>Megköveted mingyár’ szerető nénédet!...”</l>
					<l>Fogadá a gyermek könnyen a beszédet.</l>
				</lg>
				<lg>
					<l>Célját hogy elérte, nem bánja továbbá,</l>
					<l>Hagyja magát tenni béketürő bábbá,</l>
					<l>Engedi Gyöngyvérnek oda minden részen</l>
					<l>Borítani csókkal - hazavinni kézen.</l>
				</lg>
				<lg>
					<l>Otthon egész estig gyönyörűn mulattak,</l>
					<l>Ez nap örömére nagy lakozást laktak</l>
					<l>Egyben ama két hős, meg a felesége; -</l>
					<l>Buda és Etel közt így lett meg a béke.</l>
				</lg>
				<p>Nyolcadik ének</p>
				<p>Etele álmot lát</p>
				<lg>
					<l>Szóla pohár közben Etele Budának:</l>
					<l>„Két nap pihenő volt a Mátra vadának,</l>
					<l>Reggel ahoz lássunk, mert az idő kedvez,</l>
					<l>Kell annak utána hadi készülethez.</l>
				</lg>
				<lg>
					<l>„Vissza Etellakról, alkudozás végett,</l>
					<l>Én ide fordítom majd a követséget,</l>
					<l>Folyamát hogy lássad, és hogy mire végzem;</l>
					<l>Mindennap előtted elmondom egészen.</l>
				</lg>
				<lg>
					<l>„Azalatt a bércek rengetegit másszuk,</l>
					<l>Szaporán a hűs völgy mögeit vadásszuk;</l>
					<l>Erre idő két hét telik, avagy három,</l>
					<l>Nem ahogy akartam, nem az egész nyáron.”</l>
				</lg>
				<lg>
					<l>„Jó lesz; hanem igyál! én is iszom - monda</l>
					<l>Buda könnyű szívvel - ez a holnap gondja;</l>
					<l>Húgom, feleségem, nosza még egy cseppet!</l>
					<l>Soha én két asszonyt, sohse’ láttam szebbet!</l>
				</lg>
				<lg>
					<l>„Mosolyogj rám, puszták két arany almája!</l>
					<l>Öreg embernek is a melle kivánja...</l>
					<l>De öcsém, ez a bor, veszed észre? jobbúl:</l>
					<l>Mintha tejet innám; kicsi nem árt abbul.”</l>
				</lg>
				<lg>
					<l>Így Buda gondoktól üresíti keblét,</l>
					<l>Emeli két kézzel nagy billikom öblét,</l>
					<l>Nem teszi le, hanem tartja körülfogván,</l>
					<l>Hol erre, hol arra mindig mosolyogván.</l>
				</lg>
				<lg>
					<l>Hilda pedig s Gyöngyvér neki nem felelnek;</l>
					<l>Simítják kezeit nagyságos Etelnek,</l>
					<l>Hogy a vadászatban részt vegyenek ők is,</l>
					<l>Sólyom madarakkal az udvari nők is.</l>
				</lg>
				<lg>
					<l>Ezek egy asztalhoz űltek vala össze,</l>
					<l>Buda az asztalfőn, mellette az öccse,</l>
					<l>Alul a két asszony. Hanem egész sor van</l>
					<l>Ily kicsi asztalból körül a sátorban.</l>
				</lg>
				<lg>
					<l>Öltözve fehérben mind a hunok főbbi</l>
					<l>Ott isznak: a táltos, gyula, és a többi;</l>
					<l>Detre is ott vígad - négyen egy asztalnál,</l>
					<l>Lélekadó bornál, szívemelő dalnál.</l>
				</lg>
				<lg>
					<l>Csak Bulcsu vezér űl hitvány kupa mellett,</l>
					<l>Borital ujsága őneki nem kellett:</l>
					<l>„Apám, nagyapám élt kabala tejével:</l>
					<l>Burján leviért, mond, azt nem hagyom én el.”</l>
				</lg>
				<lg>
					<l>„Ám hadd igya közrend! - Szömöre rivallja -</l>
					<l>Hadd fejje lovát, ki maga is vakarja!</l>
					<l>Etele királynál bor van elég, bőven:</l>
					<l>Igaz daliás kedv terem a szőllőben!</l>
				</lg>
				<lg>
					<l>Ritka érc az arany, drága nemes jószág;</l>
					<l>Ritka ital a bor: fejedelmek isszák:</l>
					<l>Etelének van sok, bora és aranyja:</l>
					<l>Kanca-savó, ej! huj! maradhat ebanyja.”</l>
				</lg>
				<lg>
					<l>De, hogy az est immár behaladt az éjbe,</l>
					<l>Etele fölállott, kehely a kezébe’:</l>
					<l>„Iszom a vendégért. Velem iszik minden;</l>
					<l>Akkor lenyugodni kiki haza mengyen.</l>
				</lg>
				<lg>
					<l>„Eleget múlattunk. Holnap haj-előre!</l>
					<l>Hajnali hajtáson szükség van erőre.”</l>
					<l>Mondván, kiürité poharát fenékig;</l>
					<l>Tetszett is, de nem is, ez a példa nékik.</l>
				</lg>
				<lg>
					<l>Eloszoltak mégis - Buda legkésőbben,</l>
					<l>Vissza egy-egy szóra fordulva menőben,</l>
					<l>Hullatva egyenként ami szivét nyomta:</l>
					<l>Míg szeliden Gyöngyvér maga után vonta. -</l>
				</lg>
				<lg>
					<l>Ébredj deli hajnal, te rózsa-özönlő!</l>
					<l>Már lengeti keblét hűs reggeli szellő;</l>
					<l>Ébredj puha fészked melegén, pacsirta!</l>
					<l>Már tetszik az égen hajnal elő-pirja.</l>
				</lg>
				<lg>
					<l>Támadj koronás nap! már zeng neked a dal;</l>
					<l>Serkenj hadi kürtszó, költs sereget zajjal!</l>
					<l>Fuvalom, hajnal, kürt, pacsirta had és nap</l>
					<l>Ébredjetek mind, mind! Etele ím gyorsabb.</l>
				</lg>
				<lg>
					<l>Etele, mint harcra készűle serényen,</l>
					<l>Előre a munkát szomjazza keményen;</l>
					<l>Nincs dolog őnéki, hogy kicsibe venné:</l>
					<l>Így változik a nagy előtte kicsinné.</l>
				</lg>
				<lg>
					<l>Most is legelébb jár: intézi a serget,</l>
					<l>Szólítja nevenkint, fedd, zaboláz, sürget,</l>
					<l>Tudja nevét minden hadi emberének;</l>
					<l>Az ő szeme a rend, az ő szava lélek.</l>
				</lg>
				<lg>
					<l>S már, mint gombolyagé, fejlik a had vége,</l>
					<l>Kötöz emberhálót nagy orom tövébe;</l>
					<l>Mérföldeket így a sokaság behurkol:</l>
					<l>Azalatt nincs egy pissz, paripa sem horkol.</l>
				</lg>
				<lg>
					<l>Buda is már fölkelt riadó kürtszóra,</l>
					<l>Tennapi kedvéből jó volna ha volna;</l>
					<l>Emberebb a két nő, Ilda meg a másik,</l>
					<l>Gúnyolja nyeregből, mily nagyokat ásit.</l>
				</lg>
				<lg>
					<l>Szép reggel az asszony: pihenést lehellő</l>
					<l>Arca szelid hajnal, fris hajnali szellő,</l>
					<l>Puha gyenge harmat, gyümölcs üde hamva;</l>
					<l>Szava rigó-ének mélyebb fuvodalma.</l>
				</lg>
				<lg>
					<l>Szebb reggel az asszony, paripára szállván,</l>
					<l>Övezett köntössel, solyma kerek vállán,</l>
					<l>Csalogánykint csattog, vágy, öröm áthatja;</l>
					<l>Ügyes ügyetlenség hadi mozdulatja.</l>
				</lg>
				<lg>
					<l>De Buda ezt látja, mint a vak a rózsát:</l>
					<l>Színére nem örvend, érzi a szúrósát;</l>
					<l>Asszonyok ingerlő szava miatt mormog.</l>
					<l>Haladnak azonban; túl, nőnek az ormok.</l>
				</lg>
				<lg>
					<l>Akkor Etel hajtó seregének jelt ád.</l>
					<l>Jel futja be némán az egész völgy nyiltát;</l>
					<l>Körül a kurjongás, valamint tűz, gyúlad;</l>
					<l>Sor sor után vígyáz; itt nem szabadúl vad.</l>
				</lg>
				<lg>
					<l>Fel, csapinós lejtőn, gyalog ifjak törnek,</l>
					<l>Őrt a lovasság áll szélein a körnek;</l>
					<l>Oda fenn jó-téres, fűnőtte lapály van,</l>
					<l>Törpe bogyós bokrok itt-ott a lapályban.</l>
				</lg>
				<lg>
					<l>Halljátok először medve vitézségét,</l>
					<l>Hogy múlatta Etel s Buda feleségét.</l>
					<l>Nagy medve, bozontos, kétlábú, temérdek,</l>
					<l>Kezde alátörni amint közel értek.</l>
				</lg>
				<lg>
					<l>Bontja meg a hajtók sűrü elő-sorját,</l>
					<l>Rázza le nyilvesszőt, valamint pozdorját,</l>
					<l>Kelevéz nem járja, ha ütik, nem szédűl,</l>
					<l>De ökle csapásin hajtók sora szétdűl.</l>
				</lg>
				<lg>
					<l>Kört kör után nyitva, így lefelé ballag,</l>
					<l>Oda se’ néz hulló kopiának, zajnak,</l>
					<l>Százszor is elnyomni azalatt próbálják,</l>
					<l>Bömböli nagy garral a maga nótáját.</l>
				</lg>
				<lg>
					<l>Vetette magát már lovasok rendére,</l>
					<l>Asszonyi nézői hangos ijedtére;</l>
					<l>Akkor Etel: „píha! nem kell félni, mondá,</l>
					<l>Gyere velem mackó! ha danolsz, táncolj rá.”</l>
				</lg>
				<lg>
					<l>Van erős pányvája lószőr kötelekből,</l>
					<l>Azt medve nyakába hajítja nyeregből,</l>
					<l>Markolja keményen, lova után vonja,</l>
					<l>Nem menne a medve: de ha Etel mondja!</l>
				</lg>
				<lg>
					<l>Szép tágas a völgynek ottan körül öble,</l>
					<l>Sarkantyúzza lovát, nyargal vele körbe;</l>
					<l>Úgy tetszik; a vadból oda minden vadság,</l>
					<l>Nézni a nézőnek csupa egy mulatság.</l>
				</lg>
				<lg>
					<l>Így Etel a foglyát fárasztja halálig,</l>
					<l>Míg lihegő száján csúf nyelve kimállik,</l>
					<l>Futtában a nagy kört szedi összébb-összébb,</l>
					<l>Int végre a bajnok, hogy gúzsba kötözzék.</l>
				</lg>
				<lg>
					<l>Ilda ezen s Gyöngyvér miután mulattak,</l>
					<l>Solymász gyerekikkel a völgybe’ maradtak;</l>
					<l>Buda pedig fölment, - Etele az ösvény</l>
					<l>Lejtőbb menedékit számára keresvén.</l>
				</lg>
				<lg>
					<l>Mint mikor a víz-ár Tisza dús lapályát,</l>
					<l>Elönti körűl az ég s föld karimáját,</l>
					<l>Összefoly ég és víz egy iszonyú gömbbe,</l>
					<l>Csak egy sziget-ormó függ ennyi özönbe’;</l>
				</lg>
				<lg>
					<l>Megtelik az ormó lustos fenevaddal,</l>
					<l>Gulya bőgésével, százféle csapattal:</l>
					<l>Itt juhoké búvik össze; odább lóé;</l>
					<l>Mintha legott bárkát építene Nóé:</l>
				</lg>
				<lg>
					<l>E sziget a Mátrán, úgy képzelem, ollyan.</l>
					<l>Keresi szegény vad, merre szabadúljon,</l>
					<l>Vissza megint nyilraj s veri fénylő kopja</l>
					<l>Döngő paizsoknak rettenetes dobja.</l>
				</lg>
				<lg>
					<l>Látnál csikasz ordast megűlni haraggal</l>
					<l>Szembe, a kör szélén, csiholó fogakkal:</l>
					<l>Agyaras disznónak tehetetlen mérgit,</l>
					<l>Amint hasogatja bükkfa ezüst kérgit.</l>
				</lg>
				<lg>
					<l>Látnál bika bölényt - vele mind a falka -</l>
					<l>Rohanni hol egyik, hol a más oldalba;</l>
					<l>Remegni középen szép jávor ünőket -</l>
					<l>Nem annyira éri ott a zsivaj őket.</l>
				</lg>
				<lg>
					<l>Szóla Etel mostan: „Bátya! ne felejtkezz’ -</l>
					<l>Gímekből amoda könnyű vadat ejthetsz.”</l>
					<l>Eszmélt Buda erre: neki-hajtá ménjét,</l>
					<l>Távoldad az öccse követte személyét.</l>
				</lg>
				<lg>
					<l>Ekkor valamennyi tárogató zendül,</l>
					<l>Bunkó nagy ütésin fa-bodon dob rendül,</l>
					<l>Száz kürt riogástól a levegő lázad:</l>
					<l>Jele, hogy beállt a királyi vadászat.</l>
				</lg>
				<lg>
					<l>Dámvadat ejthetne s gímet Buda könnyen;</l>
					<l>Szégyelli Eteltől, hogy azokra menjen,</l>
					<l>Előbbi szavának érezte fulánkját:</l>
					<l>Viszi bölény hadra jó fegyvere lángját.</l>
				</lg>
				<lg>
					<l>Szemben kopiát hajt nagy bika bölényre,</l>
					<l>Mely legelül száguld, borzadva sörénye,</l>
					<l>De mámorosan lát, reszket is a jobbja:</l>
					<l>Szarva’ paizsáról csattan le a kopja.</l>
				</lg>
				<lg>
					<l>Megbőszül a vad faj - egyenest Budának!</l>
					<l>Ontja meleg bélit szög-sárga lovának,</l>
					<l>Ledobban a pára, túl-félre zuhanván,</l>
					<l>Buda király combját terhe alá nyomván.</l>
				</lg>
				<lg>
					<l>Oh, ha nekem volna most egy szavam ollyan,</l>
					<l>Mellyel ez egy percet röviden rajzoljam! -</l>
					<l>Etele jól látá Buda nagy veszélyét,</l>
					<l>Legközelebb is volt hogy nyujtsa segélyét.</l>
				</lg>
				<lg>
					<l>De szörnyű jelenség, rút ördögi Ármány,</l>
					<l>Ott terme, király és öccse közé állván,</l>
					<l>Torony módra meredt a bajnok elébe,</l>
					<l>Irtózatos annak, szemlélni, a képe.</l>
				</lg>
				<lg>
					<l>Agyara lóg hosszan, szeme vérben ázik,</l>
					<l>Nyelve, miként villám, tüzesen cikázik,</l>
					<l>Üstöke lángot hány, övig ér szakálla,</l>
					<l>Vértarajos kígyó minden egyes szála.</l>
				</lg>
				<lg>
					<l>Paizsa mint kőszál, hegy elő fokszirtja;</l>
					<l>Iszonyú pallosát egyik keze tartja,</l>
					<l>Buda fejét csonkán rengeti a mással,</l>
					<l>Hogy Etelnek dobja szörnyü vigyorgással.</l>
				</lg>
				<lg>
					<l>Akkor, mint nap előtt holló hamar elmén,</l>
					<l>Röppent el egy árnyék Etel igaz lelkén:</l>
					<l>Nem volna-e bátyját jobb hagyni halálra,</l>
					<l>Mint hagyni türelmét örökös próbára.</l>
				</lg>
				<lg>
					<l>De legott, markolván somfa gerely végét,</l>
					<l>Támadja meg Isten gonosz ellenségét:</l>
					<l>„Ármány! - riad a hős - emberevő Ármány!</l>
					<l>Nehogy magad elbízd, Etelét bevárván.</l>
				</lg>
				<lg>
					<l>„Megölni nem öllek: - nem szült anya dögre;</l>
					<l>Nyomorítlak sebbel és kínnal örökre” -</l>
					<l>Szólott, iramodván a rettenetesnek;</l>
					<l>Eltűnt az, a fegyver találta üresnek.</l>
				</lg>
				<lg>
					<l>Még jókor a bátyját megvédeni ért el,</l>
					<l>Tiporni az állat most akará térddel,</l>
					<l>Miután, vérszagtól az egekre síván,</l>
					<l>Érlelte a bosszút, melyet állni kíván.</l>
				</lg>
				<lg>
					<l>Egy kopjadöféssel a bika leroggyant,</l>
					<l>Feketén a vére nagy erővel buggyant;</l>
					<l>Megtorlik a többi futtába’ halálán,</l>
					<l>Mint parti sörényes habok egymás vállán.</l>
				</lg>
				<lg>
					<l>Most, valamint hajcsár botja nehéz fáját,</l>
					<l>Zúdítá Etele örves buzogányát:</l>
					<l>Támad nagy üresség hirtelen a sorba’</l>
					<l>S vissza nyomán fordult, elinalt a csorda.</l>
				</lg>
				<lg>
					<l>Ezalatt távol sem nézik vala veszteg,</l>
					<l>Buda mentésére többen elérkeztek,</l>
					<l>Vetni kezét minden sietett a lóra</l>
					<l>És lábra segélni a királyt alóla.</l>
				</lg>
				<lg>
					<l>Ki, nem nagy ütéssel, ekkép szabadulván,</l>
					<l>Megölelte öccsét, nyakába borulván:</l>
					<l>„Soha, Etel, soha!...” Ennyit rebeg ajka,</l>
					<l>Tudja Etel mégis, mit ért szive rajta.</l>
				</lg>
				<lg>
					<l>Akkor bátyja kezét megfogva szelíden:</l>
					<l>„Mára nekünk, mondá, ez elég is légyen,</l>
					<l>Vadat immár hagyjuk elejteni másnak;</l>
					<l>Lássuk, az asszonynép, gyere, hogy solymásznak.”</l>
				</lg>
				<lg>
					<l>Im azalatt Gyöngyvér s Ilda között ujság,</l>
					<l>Történt, semmi okon, csuda háborúság.</l>
					<l>Mindenik a solymát gilice madárra</l>
					<l>Egyszerre bocsátá levegő utjára.</l>
				</lg>
				<lg>
					<l>Buda királynénak szépen eredt solyma,</l>
					<l>Mintha idegről lőtt nyil vesszeje volna;</l>
					<l>De nem úgy a másik: ez alig hogy vesz rést,</l>
					<l>Gyöngyvér madarának esik ereszkedvést.</l>
				</lg>
				<lg>
					<l>Üzi, el is fogja odafenn körmével,</l>
					<l>Szórja meleg tollát csepegő friss vérrel,</l>
					<l>Hallani vijjongást; a csata nem látszik:</l>
					<l>Fényes levegőn egy pontocska cikázik.</l>
				</lg>
				<lg>
					<l>Egyszer ihol sólyom esik agyontépve</l>
					<l>Buda királynénak majdhogy az ölébe;</l>
					<l>Felvette, sokáig nézte simogatván,</l>
					<l>Végre nagyot jajdult, bő könnye fakadván:</l>
				</lg>
				<lg>
					<l>„Ilda, kaján Hilda, kegyetlen Krimhilda!</l>
					<l>Solymomat a solymod íme legyilkolta;</l>
					<l>Ám nézd:” - s odatartá. De öccse kacagván</l>
					<l>Kiüté kezéből s szólt, rája tapodván:</l>
				</lg>
				<lg>
					<l>„Madarat madárér’ adhatok én százat:</l>
					<l>Ennyi csekélységen zajt ütni gyalázat!</l>
					<l>Píha! kinek egy csöpp esze van, nem tenné.”</l>
					<l>Nem csendesül ezzel a fejedelemné:</l>
				</lg>
				<lg>
					<l>„Kell is nekem, így szól, madarad, ha eztet,</l>
					<l>Drága »Turul« solymom újra nem éleszted!</l>
					<l>Mert se fiam nem volt, se szeretett lyányom:</l>
					<l>Ez az egy madár volt - e sincs! - a világon.”</l>
				</lg>
				<lg>
					<l>Lobbot ezen arca vete Ildikónak,</l>
					<l>Szép homloka tetszett vérrel elegy hónak:</l>
					<l>„Ne sikoltozz, őrült! - éles szava csenge -</l>
					<l>Nem vagy mai gyermek, se leányzó gyenge.”</l>
				</lg>
				<lg>
					<l>„Sohse vénezz engem! - szólt erre Budáné -</l>
					<l>Halkabban előttem, kegyelem-királyné!</l>
					<l>Azt se’ tudom, mellyőnk korosabb egy nappal!</l>
					<l>Vagy azt se’: magánál ki beszél rútabbal!”</l>
				</lg>
				<lg>
					<l>Igy szólalkozának, ketten is egyszerre.</l>
					<l>Etele Budával jöttek ilyen perre.</l>
					<l>Gyöngyvér panaszát csak nehezen vevék ki;</l>
					<l>Mire felindulván, mond az ura néki:</l>
				</lg>
				<lg>
					<l>„Asszony! a patvarnak vége legyen, hallod!</l>
					<l>Mert keserű kínját, bizony Isten! vallod;</l>
					<l>Etele halálból uradat most menti:</l>
					<l>És mit cselekesztek azalatt ketten ti!”</l>
				</lg>
				<lg>
					<l>„Oh! keserű kínját én érzem előre</l>
					<l>Fekete bánatnak - így sír Buda nője;</l>
					<l>Mert soha nem érek, tudom azt, jó véget,</l>
					<l>Soha én ez asszony, sem az ura végett.”</l>
				</lg>
				<lg>
					<l>Etele másrészről, lebocsátva hangját,</l>
					<l>Édesgeti berzent, haragos galambját;</l>
					<l>Adja önön solymát - noszolá - Gyöngyvérnek,</l>
					<l>Kedvesiért kedvest: így együvé férnek.</l>
				</lg>
				<lg>
					<l>Látszott is az asszony hajlani szép szóra;</l>
					<l>Madara megjött volt az arany zsinórra:</l>
					<l>Veszi harmat kézzel, s ángya felé lépve,</l>
					<l>Kitekeri nyakát, úgy dobja elébe.</l>
				</lg>
				<lg>
					<l>Nagy bajjal a két hős birt annyira menni,</l>
					<l>Hogy e csekélységből ne legyen több semmi;</l>
					<l>De mégis a pörnek vetik oztán végét,</l>
					<l>Összeöleltetvén egymás feleségét.</l>
				</lg>
				<lg>
					<l>Ámde, mikép sírást ha gyerek elhagyja,</l>
					<l>Sajog a két asszony szive-indulatja;</l>
					<l>Mosoly űl a szemben, csevegés a szájon:</l>
					<l>De nem óhajtják, hogy odabent ne fájjon.</l>
				</lg>
				<lg>
					<l>Vadászat azonban végire járt e nap,</l>
					<l>Arra mulatság lőn, ma is úgy, mint tennap;</l>
					<l>Etele gazdául hadait vendéglé,</l>
					<l>Azután lenyugvék nyugvó neje mellé.</l>
				</lg>
				<lg>
					<l>Csillagok a földön csillámlani szűntek:</l>
					<l>Zárva le minden szem, tüzek is eltűntek;</l>
					<l>De az ég nagy sátra, a magosan mélylő,</l>
					<l>Szerte ragyog - s víraszt az örökkön élő.</l>
				</lg>
				<lg>
					<l>Ím az öreg Isten, világ szeme, napja,</l>
					<l>Hadak ura, föld, víz s az örök tűz apja,</l>
					<l>Emberek edzője kurta rövid létben,</l>
					<l>Űl vala sátrában, aranyos karszékben.</l>
				</lg>
				<lg>
					<l>Megnyíladozott volt kárpítja egeknek;</l>
					<l>Hallgatja, halandók hogy szerte pihegnek,</l>
					<l>Néz le acéltűkör mélybe ható szemmel;</l>
					<l>Legelteti gondját csöndes figyelemmel.</l>
				</lg>
				<lg>
					<l>Paizsa szék mellé heverőn támasztva,</l>
					<l>Bal könyökét annak szélére nyugasztja,</l>
					<l>Hajtja halántékát egy ujja hegyére,</l>
					<l>Mélyen alácsordul szakálla fehére.</l>
				</lg>
				<lg>
					<l>Jobb keze már kissé gerjedezőbb innal</l>
					<l>Nyugszik markolatán, mely födve rubinnal;</l>
					<l>Lába előtt tegze, lépcsőin a széknek,</l>
					<l>És nagy rettenetes tűznyilai égnek.</l>
				</lg>
				<lg>
					<l>Így a kerek földet szeme átvizsgálván,</l>
					<l>Megnyugodott végre Etelének álmán;</l>
					<l>Komoly öreg arcát váltotta derűre,</l>
					<l>Mely az egen rózsát: északi fényt szűle.</l>
				</lg>
				<lg>
					<l>„Alszik az én szolgám, Etele hős, mélyen:</l>
					<l>Most kell, hiu álmát hogy jobbra cseréljem,</l>
					<l>Elme-salak hitvány ködi helyett - monda -</l>
					<l>Ejtenem őt tisztább, végzetes álomba.</l>
				</lg>
				<lg>
					<l>„Itt az idő - mert lám, győztes akarattal</l>
					<l>Győzi magát, s harcol riadó haraggal;</l>
					<l>Diadalt Ármányon ma is űle szépen,</l>
					<l>Bátyja unott élte ment hősi kezében.</l>
				</lg>
				<lg>
					<l>„Itt az idő, hogy már birodalmát bírja,</l>
					<l>Miképen öröktől ez meg vagyon írva,</l>
					<l>Mély titku rovással, ment, a Világ-fáján:</l>
					<l>»Úr az egész földön, ha ez egy hibáján.«</l>
				</lg>
				<lg>
					<l>„Nosza hát teljék be, ami betelendő!</l>
					<l>Jó, vagy gonosz is bár, jőjjön a jövendő!</l>
					<l>Nagy tettekre ma én Etelét eljegyzem:</l>
					<l>Isteni kardommal derekát övedzem.”</l>
				</lg>
				<lg>
					<l>Szólván, kimagasúlt deli nagy személye,</l>
					<l>Fegyveres ünneplő házába beméne,</l>
					<l>Pönge-vasat, mellyen titkos betü, választ,</l>
					<l>Nincs földi halandó, ki megolvasná azt.</l>
				</lg>
				<lg>
					<l>Akkor tűzlegelő szélparipát kettőt</l>
					<l>Szolgái befogván, ragad ékes gyeplőt,</l>
					<l>Fénylő hadszekerén maga Isten hajta,</l>
					<l>Dörög az ég, amint száll lefelé rajta.</l>
				</lg>
				<lg>
					<l>Állítja lovát meg Etele sátrához,</l>
					<l>Halkan maga bément a földnek urához,</l>
					<l>Övezé álmában csípejit a karddal;</l>
					<l>Ismét a szekéren, mint jött, tovanyargal.</l>
				</lg>
				<lg>
					<l>Lovai körmétől lágy levegő csattog,</l>
					<l>Mint a megütött víz, nem sűlyed alattok,</l>
					<l>Kereke zsurlásán ordítva csikordul,</l>
					<l>Ollyan erővel zúz, oly sebesen fordul.</l>
				</lg>
				<lg>
					<l>Messze mezőn háló sok erre fölérez,</l>
					<l>Takaróját jobban felvonja füléhez</l>
					<l>S mélyebben elalszik, hogy a hajnal költi; -</l>
					<l>Hadurat nem látja ember soha földi.</l>
				</lg>
				<p>Kilencedik ének</p>
				<p>Isten kardja</p>
				<lg>
					<l>Reggel Buda nője mene a férjéhez,</l>
					<l>Rijjongva sirályként, mely zivatart érez:</l>
					<l>„Vén ember! ne alugy’ - szóval neki monda:</l>
					<l>Fújják oda-át a követ alattomba’.</l>
				</lg>
				<lg>
					<l>„Táltosok és bölcsek, javas, oltárnéző,</l>
					<l>Gyűl oda bűbájos, énekkel igéző,</l>
					<l>Iraló, varázsló; ha ki tud, ráolvas;</l>
					<l>Papok, álomfejtők: egész sereg ollyas.</l>
				</lg>
				<lg>
					<l>„Mondom is én váltig: de hiába volt a. -</l>
					<l>Most ihon elnézem már víradat olta!</l>
					<l>Dolognak öcsédnél kell lenni ma nagynak:</l>
					<l>És te, király - téged hisz’ alunni hagynak!”</l>
				</lg>
				<lg>
					<l>Kél Buda mindjárást, szemeit dörzsölvén:</l>
					<l>„Mi? Micsoda?” - ily szó rebegett a nyelvén;</l>
					<l>Azután eltámolyg, megtudni, mi készül</l>
					<l>(Ha sejtene abban) jó Detre vitéztül.</l>
				</lg>
				<lg>
					<l>Csakugyan, Etelhez gyűlnek vala jósok,</l>
					<l>Jelre jövendőket hímezni tudósok;</l>
					<l>Ősz Tordát legelébb, s mind’ összehivatta,</l>
					<l>Csuda látomását így elibök adta:</l>
				</lg>
				<lg>
					<l>„Bölcs öregek; mondá, tudomány ajtói!</l>
					<l>Istennek e földön kapuján-állói!</l>
					<l>Halljátok az álmom’, tiszteletes vének,</l>
					<l>Jó-e? rosz-e? nyitját vegyem értelmének.</l>
				</lg>
				<lg>
					<l>„Álmomban az éjjel (régi dolog!) mintha</l>
					<l>Játszom vala játék-hadaim’ ifjonta,</l>
					<l>Nem-nyírt fiatalság szép zsenge korában,</l>
					<l>Hős Bendeguz atyám zajos udvarában.</l>
				</lg>
				<lg>
					<l>„Ott vala pajtásom, Aëtiosz gyermek,</l>
					<l>Fejedelmi sarja római embernek;</l>
					<l>Nagy hadat a húnok fiaiból ketten -</l>
					<l>Ő szembe hadammal, én rája vezettem.</l>
				</lg>
				<lg>
					<l>„Egy darabig játszánk seb nem ütő szerrel,</l>
					<l>Tompa fakó nyillal, gyermeki fegyverrel:</l>
					<l>Vezéri fogásban, cselben vetekedtünk,</l>
					<l>Majd római, majd hún módra verekedtünk.</l>
				</lg>
				<lg>
					<l>„Egyszer azonban, kard valamennyi éles,</l>
					<l>Igazándi harctól, locsogó fű véres,</l>
					<l>Támad nagy üvöltés; egek elborúlnak,</l>
					<l>Dördűlve Hadisten kék nyilai gyúlnak.</l>
				</lg>
				<lg>
					<l>„S ím! ősz öreg ember, tiszta fehér fényben,</l>
					<l>Ereszkedik onnan, egyenest elémben,</l>
					<l>Övezi nagy karddal derekam hajlását;</l>
					<l>Érzettem nehezét, a szíjja nyomását.</l>
				</lg>
				<lg>
					<l>„Akkor pillanatig, mintha imett’ volnék,</l>
					<l>Tapintom a kardot; derekamon volt még.</l>
					<l>Fényben az ősz ember ágyam előtt álla,</l>
					<l>Megláttam a sátor mennyezetét nála.</l>
				</lg>
				<lg>
					<l>„De borult az álom, s én egyedül, távol,</l>
					<l>Tapodám a léget, mint ki vizet lábol,</l>
					<l>Szárny nélkül, magosan, a levegőt szeltem,</l>
					<l>Meztelen a kardot jobb kézbe’ viseltem.</l>
				</lg>
				<lg>
					<l>„Alattam az erdők koronája zúgott,</l>
					<l>Folyó nagy vizeit terelé Napnyúgot,</l>
					<l>Emberi kéz földet túr vala, mint hangya,</l>
					<l>Fekete a rónák legeletlen hantja.</l>
				</lg>
				<lg>
					<l>„Nagy városok ottan tűntek elé, kőbül,</l>
					<l>És én, le-leszállva, mind’ kicsapám, tőbül;</l>
					<l>Egyszerre levágtam karddal egy-egy várost: -</l>
					<l>Mit jósol ez álom, bölcs öregek, már most?”</l>
				</lg>
				<lg>
					<l>E szóra beállott nagy hézaga csendnek,</l>
					<l>Maga szakállába kiki elmélyednek.</l>
					<l>Etele kérdően nézi vala sorba’;</l>
					<l>Végtére közűlök szót emele Torda:</l>
				</lg>
				<lg>
					<l>„Úgy van! idők óta, idők elejétül,</l>
					<l>Száma szerint mondván: háromszor a héttül,</l>
					<l>Firól-fira jóslat miközöttünk szálldos,</l>
					<l>Hagyja utódjának minden öreg-táltos.</l>
				</lg>
				<lg>
					<l>„Elmémben, mialatt az elébb hallgattam,</l>
					<l>Hosszu sor esztendők folyamát forgattam:</l>
					<l>S íme a hármas hét ez idén betelve!</l>
					<l>Nincs kötve tovább a táltos igaz nyelve.</l>
				</lg>
				<lg>
					<l>„Hét száz vala, hét tíz s hét azon esztendő,</l>
					<l>Mikor Isten kardja napfényre jövendő;</l>
					<l>A hős, kinek Isten, csuda által, adja,</l>
					<l>Mind az egész földet vele megbírhatja.</l>
				</lg>
				<lg>
					<l>„Örvendj! az egen is vídám jelek úsznak:</l>
					<l>Te vagy, te vagy a hős, fia Bendegúznak!</l>
					<l>Nem tudom, a kard hol? s hogy? - de tied lészen,</l>
					<l>Mielőtt e szent év elfogyna egészen.”</l>
				</lg>
				<lg>
					<l>Alig hogy az ősz pap ajakát bezárta,</l>
					<l>Lebben az ajtónál Etelének sátra;</l>
					<l>Bulcsu vezér jött be, egy szolga suhanccal,</l>
					<l>Nagy dolgot előre mondani költ arccal.</l>
				</lg>
				<lg>
					<l>Kard vala jobbjában, meztelen és görbe:</l>
					<l>„Ez az! ez az!” - robbant Etele kitörve;</l>
					<l>Zúgás, valamint szél a pagonyt ha rázza,</l>
					<l>Lőn; azután Bulcsu ily szót magyaráza:</l>
				</lg>
				<lg>
					<l>„Király! jöve hozzám az imént e gyermek,</l>
					<l>- Gondold barom-őrző hitvány sühedernek -</l>
					<l>Kengyelemig elsőbb köszönt lehajoltan,</l>
					<l>Amint legelőjén által lovagoltam.</l>
				</lg>
				<lg>
					<l>„Azután beszéle hihetetlen dolgot:</l>
					<l>Csordája ma reggel, hogy a mezőn bolygott,</l>
					<l>Veszi észre, sántít egy kedves ünője,</l>
					<l>Vérnyom is a fűvön harmatozik tőle.</l>
				</lg>
				<lg>
					<l>„Nyomra, okát tudni, vissza legott mégyen,</l>
					<l>Gondolja, tövis, kő, valami csont légyen:</l>
					<l>Ím vasat a fűben végtére talála,</l>
					<l>Mint hadi szerszámnak érc hegye, kiállva.</l>
				</lg>
				<lg>
					<l>„Ott hagyja először, térül egyet, fordul,</l>
					<l>(Fölvenni szegénység jele vaskót porbul)</l>
					<l>De viszont megbánván siet oda ismég,</l>
					<l>Nehogy a jószágban kára megint esnék.</l>
				</lg>
				<lg>
					<l>„Hát ihol, a kard-hegy kétannyira nőlve</l>
					<l>Nyúlni akar hozzá: láng csap ki belőle;</l>
					<l>Megriad és elfut. Szünvén riadása,</l>
					<l>Harmadszor is arra közelít, hogy lássa.</l>
				</lg>
				<lg>
					<l>„Közelít lábujjon, szíve dobog szörnyen;</l>
					<l>Óva megáll sokszor: menjen-e? ne menjen?</l>
					<l>Ágaskodva tekint s nyújtózik előre -</l>
					<l>Úgy mondom el, amint hallám vala tőle.</l>
				</lg>
				<lg>
					<l>„Messzire már látja, mint a vizek sássát,</l>
					<l>Magoslani fűből szép kard ragyogását:</l>
					<l>Penész aranyán nincs, acélán nincs rozsda,</l>
					<l>Mintha csiszár kézből jött volna ki most a.</l>
				</lg>
				<lg>
					<l>„Ekkor - a fegyverhez járulni se’ mervén,</l>
					<l>Hozzám fut, lovamat messze megismervén;</l>
					<l>Elmondja. Riasztom: igazat beszél-e?</l>
					<l>Bátran hí s vezet; én megyek oda véle.</l>
				</lg>
				<lg>
					<l>„Ó, emberi szemnek ily csuda látatja!</l>
					<l>Földben alig volt már, csak a markolatja;</l>
					<l>Láng nem üté jobbom’ - engede is könnyen:</l>
					<l>Itt van: te viseld azt, te királyom, fennyen!”</l>
				</lg>
				<lg>
					<l>Szól vala, s a bojtár bizonyítá hévvel,</l>
					<l>Verte reá naptól kesely üstökével,</l>
					<l>Nagy jutalom bezzeg tenyerét is verte;</l>
					<l>Most a jövendőlők eloszoltak szerte.</l>
				</lg>
				<lg>
					<l>Maga pedig fordul a fegyveres házba,</l>
					<l>Hüvellyel a kardot Etele ruházza,</l>
					<l>Legszebb hüvelyébe illett csoda-képen;</l>
					<l>Felköti, kivonja; forgatja kezében.</l>
				</lg>
				<lg>
					<l>Vág vele háromszor a négy anya-szélnek</l>
					<l>Keletre, nyugotra, északfele, délnek;</l>
					<l>Vasa, mint zúgattyú, a levegőt szelte;</l>
					<l>S így szóla Etelből tornyosodó lelke:</l>
				</lg>
				<lg>
					<l>„Csillag esik, föld reng: jött éve csudáknak!</l>
					<l>Ihol én, ihol én pőrölyje világnak!</l>
					<l>Sarkam alá én a nemzeteket hajtom:</l>
					<l>Nincs a kerek földnek ura, kívül rajtam!</l>
				</lg>
				<lg>
					<l>Mondván, deli kincsét függeszti szegére,</l>
					<l>S ment hada-szemlélni a húnok vezére;</l>
					<l>Tudja egész had már csudáit az égnek,</l>
					<l>S leborúl előtte, mint egy istenségnek.</l>
				</lg>
				<lg>
					<l>Mindenkit örömmel itat e nagy ujság,</l>
					<l>Csak Buda szívének józan szomorúság,</l>
					<l>Csak Gyöngyvér ijedez búnevelő gondon,</l>
					<l>És hajtja szünetlen: „de hiába mondom!” -</l>
				</lg>
				<lg>
					<l>Ilda pedig, munkán ülvén oda-által,</l>
					<l>Hall vala minden szót szőnyeg-falon által;</l>
					<l>S hagyja tüjét, mellyel gyönge keze varrt, ott:</l>
					<l>Ura elmentével leveszi a kardot.</l>
				</lg>
				<lg>
					<l>És monda fiának: „Jöszt’ ide kicsínyem!</l>
					<l>Még kicsi, de szárba eredő reményem!</l>
					<l>Viruló sudárkám, aranyos sugárkám:</l>
					<l>Itt van örökséged, megnézd! Aladárkám.</l>
				</lg>
				<lg>
					<l>„Ó, mert az anyának férje erős támasz, -</l>
					<l>Ideig óráig. De kidőlhet ám az:</l>
					<l>Veti reménységét fiu gyermekében,</l>
					<l>Bizodalma él s nő magzata nőttében.</l>
				</lg>
				<lg>
					<l>„Szerencse ölén is, megtanulám, féljek:</l>
					<l>Hamar énmellőlem hullnak el a férjek;</l>
					<l>Uramat, az elsőt, mihamar elvesztém;</l>
					<l>Férfi ölelését jaj-szomorún kezdém.</l>
				</lg>
				<lg>
					<l>„Kit a kígyó megmart, remeg az gyíktól is,</l>
					<l>Gyászban feketült szív, csupa árnyéktól is;</l>
					<l>Engemet a kígyók: rokonaim martak,</l>
					<l>Mennyasszonyi fővel mély gyászba takartak.</l>
				</lg>
				<lg>
					<l>„Ó, mit cselekedtek dalia férjemmel,</l>
					<l>Kit, élve, szerettem leányszerelemmel!</l>
					<l>Szeretem holtan is, szeretem még most is:</l>
					<l>Ha sírba lezárnak, szeretem még ott is.</l>
				</lg>
				<lg>
					<l>„Vadászni kicsalták, és megölék orvul,</l>
					<l>Ajtómhoz a testét odaveték torzul,</l>
					<l>Kincseit őrvényes Rajnába sülyeszték,</l>
					<l>Mialatt én sírtam édes uram vesztét.</l>
				</lg>
				<lg>
					<l>„Azután férjekkel gyászomba’ kinoztak</l>
					<l>Kérőt oda nékem minden időn hoztak,</l>
					<l>Legutóbb a húnok királyfia külde:</l>
					<l>Ez volt, ami bosszúm gondolatát szűlte.</l>
				</lg>
				<lg>
					<l>„Sárkánynak alítám emberi formában,</l>
					<l>Sívó fenevadnak idegen pusztában;</l>
					<l>Ily férjet ohajték; s kezet adtam rája:</l>
					<l>Hogy testvéreimen bosszúmat ez állja.</l>
				</lg>
				<lg>
					<l>„De találtam nagynak, Etelét nemesnek,</l>
					<l>Szigfrid után akit szeretve szeressek;</l>
					<l>Asszonyi szívem már vele boldog volna,</l>
					<l>Ne lenne szerelmem régi koporsója.</l>
				</lg>
				<lg>
					<l>„Bosszúmat Etele becsületes haddal,</l>
					<l>Tudom, meg is állná; nem akarom azzal!</l>
					<l>Akarom ál színben, lépre ide csalva,</l>
					<l>Véres tetemöket rútítani halva.</l>
				</lg>
				<lg>
					<l>„Vagy Gunther, az álnok, szép harcon elessék?</l>
					<l>Gernotnak Odinho’ gaz lelke vitessék?</l>
					<l>Hágen, ki orozva döfte uram’ hátul,</l>
					<l>Tisztelve kimúljon, Etele karjátul?</l>
				</lg>
				<lg>
					<l>„Nem, Rajna királya két drága fivérem!</l>
					<l>Nem Hágen! a díjat én igazán mérem:</l>
					<l>Valamint a bűn volt, legyen az is undok,</l>
					<l>S vesszenek árulva mind a Nibelungok!</l>
				</lg>
				<lg>
					<l>„Poharukban vérré a lakoma váljon,</l>
					<l>Vendégágyba’ ki hál, koporsóba háljon’,</l>
					<l>Bizodalmas hajlék éjszaka lobbanva,</l>
					<l>Férjem gyilkosait temesse be hamva.</l>
				</lg>
				<lg>
					<l>„Jer, jer kicsi szolgám: ezt még te nem érted,</l>
					<l>Csak játszol a karddal, övezni kisérted;</l>
					<l>Majd, ha király lészesz... Veled együtt, hosszu</l>
					<l>Feledés árnyékán, nőjön fel a bosszu.</l>
				</lg>
				<lg>
					<l>„Mert szűltelek arra kínos szeretetben,</l>
					<l>Nem ment ki eszemből foganó percedben,</l>
					<l>Veled azt a terhet viseltem örökké,</l>
					<l>Szívedbe szivemből plántáltam örök-ké.</l>
				</lg>
				<lg>
					<l>„Közelebb vagy hozzám, mint Etel, a férjem,</l>
					<l>Tested az én testem, véred az én vérem:</l>
					<l>Bosszút az anyádért bár iszonyút vennél,</l>
					<l>Nincs nemesebb tetted, nincs igazabb ennél.”</l>
				</lg>
				<lg>
					<l>Csakugyan nem érté az anyja beszédét,</l>
					<l>Hurcolta nehéz kard szíjjra kötött végét</l>
					<l>Sátorban a gyermek, kis kocsi módjára,</l>
					<l>S nevetett némelykor Krimhilda szavára.</l>
				</lg>
				<lg>
					<l>Anyja pedig oztán kedvkereső gonddal</l>
					<l>Fúrta meg a szíjjat, közepén, egy ponttal.</l>
					<l>Csatolta fiának kicsi derekára,</l>
					<l>Örült Aladár, hogy zörömböl utána.</l>
				</lg>
				<lg>
					<l>Sátorban alá s fel, ki is a mezőre,</l>
					<l>Le a völgyhajláson, fel a dombtetőre, -</l>
					<l>Kardját puha fűben úsztatja örömmel;</l>
					<l>Eresz alól anyja kisérgeti szemmel.</l>
				</lg>
				<lg>
					<l>Már nem vala messzi a Buda sátrátul;</l>
					<l>Im gáncsot a fegyver ada neki hátul,</l>
					<l>Nagyot esék; arcát vérig üté kőben -</l>
					<l>Ott járni Budáné talált ez időben.</l>
				</lg>
				<lg>
					<l>Meglátta, erősen a szíve megindult,</l>
					<l>Szánalom a lelkén s harag egyszersmind gyult;</l>
					<l>Oda szalad mindjár’, s földrül felemelvén,</l>
					<l>Egyszerre ilyen szó mérgesedik nyelvén:</l>
				</lg>
				<lg>
					<l>„Bolond anya nézi - bolond anya hagyja,</l>
					<l>Bolond, ki gyerekét ilyenre kapatja,</l>
					<l>Kezébe is adja, vele még játszatja!</l>
					<l>Nincs is az olyannak igaz indúlatja.</l>
				</lg>
				<lg>
					<l>„Fenevad módjára egyszer veti kölkét,</l>
					<l>Azután nem bánja, vessze kicsiny lelkét;</l>
					<l>Csak egyszer a vágya, telyesüljön ágya:</l>
					<l>Fia veszedelmét azután nem bánja.”</l>
				</lg>
				<lg>
					<l>Ily hangon ez a nő csattanva üvölte,</l>
					<l>Mialatt a sok vért fátylába törölte;</l>
					<l>Ilda futott mindjár’, látván fia estét,</l>
					<l>Mérgesen elrántá, amaz elől, testét.</l>
				</lg>
				<lg>
					<l>„Ne nyúlj a fiamhoz! - vágja szavát kettő, -</l>
					<l>Ne taníts gyermekkel te bánni, te meddő!</l>
					<l>Mert neked is volna, jóféle ha volnál:</l>
					<l>Nincs rútab’ előttem magtalan asszonynál.”</l>
				</lg>
				<lg>
					<l>„Meddő nem vagyok én! te se gúnyolj annak!</l>
					<l>Szolgálóimat is engedtem uramnak” -</l>
					<l>Sikolta Budáné, betakarva képét;</l>
					<l>Zokogás fojtá el további beszédét.</l>
				</lg>
				<lg>
					<l>Ilda, miként győztes, kacag vala fennyen. -</l>
					<l>Hallá Buda e zajt; oda kell hogy mennjen:</l>
					<l>Látja nejét sírni, amazt hahotázni,</l>
					<l>Oda sem ért, hogy már így kezde vitázni:</l>
				</lg>
				<lg>
					<l>„Mi dolog ez, húgom? ma is úgy, mint tennap?</l>
					<l>Így lesz ez örökké? így lesz e mindennap?</l>
					<l>Jó ember vagyok én: de ha megharagszom...</l>
					<l>No tehát békét hagyj az enyémnek, asszony.</l>
				</lg>
				<lg>
					<l>„Tegnap ugyan szegényt meghuritám érted:</l>
					<l>De tovább nem tűröm, nem én soha: érted?</l>
					<l>Király vagyok én még, s úr a magam házán...”</l>
					<l>Monda, kövér öklét fenyegetve rázván.</l>
				</lg>
				<lg>
					<l>Vissza reá pattant Ilda királynő is,</l>
					<l>Azután mérgében sírva fakadt ő is;</l>
					<l>Így észre se’ vették a vita sebtében,</l>
					<l>Hogy maga Etele közeledik épen.</l>
				</lg>
				<lg>
					<l>Jöve, mint váratlan égi vihar feljő,</l>
					<l>Megszálla megettök, mint fekete felhő;</l>
					<l>Teszi kezét Hilda’ szép válla-hegyére,</l>
					<l>- Visszaborúlt a nő ura hős keblére.</l>
				</lg>
				<lg>
					<l>Egy darabig némán állva nem is moccan,</l>
					<l>Tekintete mélyen hömpölyg vala s hosszan,</l>
					<l>Gyöngyvérre Budáról, s Budára viszontag:</l>
					<l>Végre nyugott ajki szóval ilyet mondtak:</l>
				</lg>
				<lg>
					<l>„El haza, jó Ildám, indulni fogunk ma,</l>
					<l>Még ez nap, ez órán, királyi lakunkba;</l>
					<l>Ott te vagy az első fejedelmi asszony:</l>
					<l>Ki merészelné ott, hogy sírva fakasszon!</l>
				</lg>
				<lg>
					<l>„Hanem ezt még tűrjük. Ő a hibás, nem mi.</l>
					<l>Buda királlyal nincs közöm ez’tán semmi.</l>
					<l>Én majd leszek otthon ura jó hadamnak:</l>
					<l>Buda is parancsol, ha kinek tud, annak.”</l>
				</lg>
				<lg>
					<l>Ezt mondva, ölébe fiát emelinté,</l>
					<l>Köszönni Budának fejét se’ gyökinté,</l>
					<l>Csak mene Hildával. De soká ott állván</l>
					<l>Nézte üres helyét Buda, mint egy bálvány.</l>
				</lg>
				<lg>
					<l>Még aznap, az órán, tarka szövött rendek,</l>
					<l>Etele tornyodzó sátrai lippentek;</l>
					<l>Estig odaáltal, udvara távoztán,</l>
					<l>Nagy halom és nagy völgy marad vala pusztán.</l>
				</lg>
				<p>Tizedik ének</p>
				<p>Etele hadba mén</p>
				<lg>
					<l>Amely nap Etele megvála Budától,</l>
					<l>Nem vált köszönetlen jó szittya hadától:</l>
					<l>Mentében irányzá lova fékét arra,</l>
					<l>Hol serge ma felgyűlt játszó viadalra.</l>
				</lg>
				<lg>
					<l>Megálla, királyul, tömött hadak élén,</l>
					<l>Hangja erős, bár nem kiálta beszélvén,</l>
					<l>A legutolsó is hallotta közelnek</l>
					<l>Domboru melléből hangját nagy Etelnek.</l>
				</lg>
				<lg>
					<l>Mondotta, bucsúzni seregéhez jött el,</l>
					<l>Bocsátani őket haza, szeretettel;</l>
					<l>Dícsérte a népet összesen, egyenkint,</l>
					<l>Zokszóval a multért nem illete senkit.</l>
				</lg>
				<lg>
					<l>Nevezte apának, nevezte fiának,</l>
					<l>Fiatalt öccsének, öreget bátyjának:</l>
					<l>Örül az is e szón, ki maga hozzá jut,</l>
					<l>S ki látja becsülve a maga-formájut.</l>
				</lg>
				<lg>
					<l>Mondotta, hogy immár vége vadászatnak,</l>
					<l>Édes övéikhez kiki oszolhatnak:</l>
					<l>E szóra felörvend hirtelen a népség,</l>
					<l>Öleli, képzetben, váró feleségét.</l>
				</lg>
				<lg>
					<l>De megint a szónak fordul vala rendi:</l>
					<l>Háboru’ szándékát Etele jelenti,</l>
					<l>Hova, ugymond, készül válogatott haddal,</l>
					<l>Maga jószántából maradó csapattal.</l>
				</lg>
				<lg>
					<l>Erre, miként tóba ha nehéz kő loccsan,</l>
					<l>Pillanatig nagy zaj, s csend álla be mostan,</l>
					<l>Pillanatig habját a sokaság verte:</l>
					<l>Azután: „menjünk mind!” - riad ezerszerte.</l>
				</lg>
				<lg>
					<l>Senkit haza özvegy szerelem nem csábit,</l>
					<l>Senki nem óhajtja ő gyenge családit;</l>
					<l>Óhajtja: Etelnek szárnyán hadakozni.</l>
					<l>Drága dicsőséggel zsákmányt haza hozni.</l>
				</lg>
				<lg>
					<l>De király engesztő szavára lohadnak,</l>
					<l>Lesz módja, igéri, ezután a hadnak;</l>
					<l>E mostani játék: fiatal gyakorlat,</l>
					<l>Szoknia fegyverhez, ki először forgat.</l>
				</lg>
				<lg>
					<l>„Ti, büszke hún ágak ifju nemes vére!</l>
					<l>Tanítalak immár a magam kezére:</l>
					<l>Hadd mondják az apák: »mi csak egy országot,</l>
					<l>Birják ezek, íme, az egész világot!«”</l>
				</lg>
				<lg>
					<l>Holnap az ifjú had - rendeli - kövessék,</l>
					<l>Tízre öreg harcos, nyíllal, egy-egy essék;</l>
					<l>Bulcsura e dolgot úr-Etele bízza,</l>
					<l>S forditja fakóját asszonyihoz vissza. -</l>
				</lg>
				<lg>
					<l>Buda király pedig, szomorú-magában,</l>
					<l>Űl vala, mint egy pók, palota zugában,</l>
					<l>Képzelete gyászos szőnyegeit fonta,</l>
					<l>Árnyas szögeletben űl vala naponta.</l>
				</lg>
				<lg>
					<l>Egy reggel a nője monda neki Gyöngyvér</l>
					<l>- Letevé a hímzést potyogó sok könnyér’ -</l>
					<l>Ide-oda holmit keze gyorsan rakván,</l>
					<l>Háttal ura-felé, így monda, forogván:</l>
				</lg>
				<lg>
					<l>„Mit ér az az ember, ki egész nap ásit,</l>
					<l>Ülvén gondolatok here záptojásit!</l>
					<l>Sok idejét tölti, soha ki nem költi:</l>
					<l>Halott az az ember, halála előtti.</l>
				</lg>
				<lg>
					<l>„Már a vak is látja, süket is már hallja</l>
					<l>Buda király dolgát: hogy’ van feje-alja:</l>
					<l>De azért ő napról-napra megént bízik;</l>
					<l>Heverő bánatban eszik, alszik, hízik.</l>
				</lg>
				<lg>
					<l>„Férfi vagy? Az volnál. Király vagy-e? - Szégyen!</l>
					<l>Hol embered, egy csak, ki felálljon s védjen?</l>
					<l>Mind, az utolsó is, odaáltal vannak,</l>
					<l>Isten csudakardját leli Bulcsu annak!</l>
				</lg>
				<lg>
					<l>„Ezt is fölemelted, jobbágy neme nélkül,</l>
					<l>Adván neki tennem húgod’ feleségül;</l>
					<l>Most ez is a kardot - ihon a hálája! -</l>
					<l>Mintha nem is volnál, más kézre találja!...</l>
				</lg>
				<lg>
					<l>„Vagy, had ura, Isten, részre te is hajlol?</l>
					<l>Buda gyalázatján szíved örül, tapsol?</l>
					<l>Húnok fejedelmét nézed üres bábnak?</l>
					<l>Ajándékod adod, fő helyen, a lábnak?...</l>
				</lg>
				<lg>
					<l>„Nem adta, bizony nem! egynek ajándékul,</l>
					<l>Se bolond asszonynak gyermeki játékul;</l>
					<l>Adta egész nemzet fényére, javára:</l>
					<l>És te vagy a nemzet elsője, királya.</l>
				</lg>
				<lg>
					<l>„Első! nosza állj ki, legelül a sorba;</l>
					<l>Király! ne tapodtasd magad’ önkint porba;</l>
					<l>Gyüjts hadat és készülj - vagy aléltan várod,</l>
					<l>Míg fejeden végkép teljesül a károd?</l>
				</lg>
				<lg>
					<l>„Jön a keserű gyász, utol is ér nyomban,</l>
					<l>Jaj, látom örökké riadós álomban!</l>
					<l>Jaj, érzem örökké ímette a szörnyet!</l>
					<l>Most is eremben fut, lázhidege környez.</l>
				</lg>
				<lg>
					<l>„Ember! Valamerre, míg van idő, mozdulj;</l>
					<l>A sors hadszekere - hallod, üvölt - pusztulj:</l>
					<l>Félre az utjából! mert bizony elgázol,</l>
					<l>Ha te kövér gondban szunnyadsz s lakomázol.” -</l>
				</lg>
				<lg>
					<l>Háborodék lassan jó Buda ezekre;</l>
					<l>Ajzotta nem egyszer száját feleletre,</l>
					<l>Most, mint olyan ember, kit méreg eröltet,</l>
					<l>Felugra, döfölvén botjával a földet.</l>
				</lg>
				<lg>
					<l>„Elég már! - rivalá - legyen immár vége!</l>
					<l>Ne szutyongass mindig, Ármány felesége!</l>
					<l>Mert, ha tovább a szót ellenem így hajtod,</l>
					<l>Megmutatom, meglásd, ki a férfi, rajtad.</l>
				</lg>
				<lg>
					<l>„Te vagy oka ennek, a te gonosz nyelved,</l>
					<l>- Mert nem fér soha két asszony egymás mellett -</l>
					<l>És most te pirongatsz, mintha eléggé nem</l>
					<l>Marna kegyetlen bú anélkül is éngem.</l>
				</lg>
				<lg>
					<l>„Könnyen, rövid ésszel, szerez a nő patvart,</l>
					<l>De tanácsa nincsen, ha megteszi a bajt,</l>
					<l>Amit összekuszált, soha ki nem bontja:</l>
					<l>Hadd álljon elő a férfi esze s gondja!” -</l>
				</lg>
				<lg>
					<l>Megnémula Gyöngyvér, szavain férjének,</l>
					<l>Nem halla hasonlót, míg boldogan éltek,</l>
					<l>Azelőtt szép szóval bánt vele s gyöngéden:</l>
					<l>Most sír vala belül a durva beszéden. -</l>
				</lg>
				<lg>
					<l>Buda meg a főket hívatja tanácsra,</l>
					<l>Készteti bús lelkét komoly elszánásra;</l>
					<l>De alig egy-kettő, vontatva, jelent meg,</l>
					<l>Mind látogatóba Eteléhez mentek.</l>
				</lg>
				<lg>
					<l>Nem vala ősz Torda, se Szalárd, sem Bulcsu,</l>
					<l>Még Detre is elment, a cselfe tanácsu;</l>
					<l>Szömöre a kádár, az is indulóban,</l>
					<l>S vele négy-öt jobbágy volt még, habozóban.</l>
				</lg>
				<lg>
					<l>Ezek, úgy dél tájatt, mikor összegyűltek,</l>
					<l>S ide-oda gyéren, hallgatva leűltek:</l>
					<l>Mindjárt üresebb lőn a nagy üres sátor,</l>
					<l>S jobban mutatá, mily népes vala másszor.</l>
				</lg>
				<lg>
					<l>Kin Buda gerjedve haragra idétlen,</l>
					<l>Vétkesekért szidja vala, aki vétlen,</l>
					<l>Azért, ki jelen nincs, a nála levőket;</l>
					<l>Keserü zokszóval így feddi meg őket:</l>
				</lg>
				<lg>
					<l>„Eljöttetek? aj no! nagy nehezen. Csuda!</l>
					<l>Hamarább gyülnétek, tudom én azt, oda,</l>
					<l>Hol Bulcsu vezér van, meg az a vén táltos,</l>
					<l>Vele mind a többi hiteszegett pártos.</l>
				</lg>
				<lg>
					<l>„Tudom én, áruló bennetek az elme,</l>
					<l>Fél lábatok immár vagyon a kengyelbe’,</l>
					<l>Buda király nektek, az ő szava, ennyi!</l>
					<l>Pártos Eteléhez vágytok igen menni.</l>
				</lg>
				<lg>
					<l>„De megnő Buda még, bizony Isten! megnő</l>
					<l>Parancsol is, és nem panaszol mint ag nő;</l>
					<l>Ollyat riad egyszer, hogy messzire hallik,</l>
					<l>Mire sok kevély nyak törik avagy hajlik.</l>
				</lg>
				<lg>
					<l>„Ki az a hatalmas? mi joga van hozzá?</l>
					<l>Etelét én tettem, a micsodás, azzá;</l>
					<l>Etelét én köptem: s ha fejére hágok...</l>
					<l>Mit szólatok ehhez, dölyfös uraságok?!”</l>
				</lg>
				<lg>
					<l>Nem szólt bizony erre ott senki Budának,</l>
					<l>Hanem összenézvén vállat vonitának;</l>
					<l>Ő pedig, egy kissé miután kifújta,</l>
					<l>Így tüzelé mérgét nyavalyásan újra:</l>
				</lg>
				<lg>
					<l>„Hallgattok? nem akar jőni a szó végre?</l>
					<l>Összebomlott, ugy-é, a tanács, az íge?</l>
					<l>No, beszélek hát én! és nem hiu szélnek:</l>
					<l>Meghallja, ki mostan s kik ezután élnek.</l>
				</lg>
				<lg>
					<l>„Nem lesz Buda többé, az Égre! nevetség. -</l>
					<l>Induljon Etelhez e nyomba’ követség:</l>
					<l>Szömöre! mint első, te leendsz a szónok:</l>
					<l>Parancsolom, ezt mondd ama lázadónak:</l>
				</lg>
				<lg>
					<l>„Vérhit köti hozzám, Isten előtt eskü,</l>
					<l>Hadurat nem játssza halandó eszes ki,</l>
					<l>Sem eszes, sem bátor, sem dölfös erőszak:</l>
					<l>Ameddig ereszti, addig mehet ő csak.</l>
				</lg>
				<lg>
					<l>„Ittam az ő vérét, ő is az én cseppem’,</l>
					<l>Hogy velem országol, mint öcse, legszebben,</l>
					<l>Mint ifiabb testvér, kit alacsony ágból</l>
					<l>Magamhoz emeltem, atyafi jóságból.</l>
				</lg>
				<lg>
					<l>„De az ő hálája hiteszegett ármány,</l>
					<l>Gonddal tömi nékem az éjjeli párnám,</l>
					<l>Reggel is, ágyamból üdületlen kelve,</l>
					<l>Tegnapi gondjával vívódik az elme.</l>
				</lg>
				<lg>
					<l>„Se hetig, se napig hű nem vala hozzám,</l>
					<l>Mióta uralmom vele híven osztám;</l>
					<l>Gyűjte hadat mindjár’, rebegésben tartott,</l>
					<l>Mit adék, fordítá ellenem a kardot.</l>
				</lg>
				<lg>
					<l>„Háboru, békesség: fő hatalom tiszte,</l>
					<l>Hátam mögött ezt is egyedül intézte,</l>
					<l>Követekkel végez, hadra ihon készül:</l>
					<l>Nekem a bosszúság marad ebben részül.</l>
				</lg>
				<lg>
					<l>„Mondjad azért, kádár, izenő szavammal:</l>
					<l>Indulni ne merjen szép ifju hadammal;</l>
					<l>Külön amit végzett, az előttem semmi:</l>
					<l>Máskép - amit adtam, vissza tudom venni.</l>
				</lg>
				<lg>
					<l>„Azt is neki megmondd, úgy akarom, bátran:</l>
					<l>Hogy az Istenkardnak illő helye sátram;</l>
					<l>Kérkedve magánál ne tartsa továbbat;</l>
					<l>Illeti a főt az, nem pedig a lábat.</l>
				</lg>
				<lg>
					<l>„Nem adta Hadúr, nem! egynek ajándékul,</l>
					<l>Se hiu asszonynak gyermeki játékul:</l>
					<l>Adta egész ország fényére, javára:</l>
					<l>S én vagyok az ország elsője, királya.</l>
				</lg>
				<lg>
					<l>„Azért hadi népem’ mind’ haza szélessze,</l>
					<l>Derekára Isten kardját se övezze:</l>
					<l>Máskép a kötött szert szálára kibontom,</l>
					<l>Vérrel adott esküm visszafelé mondom.” -</l>
				</lg>
				<lg>
					<l>E szóval ereszté Buda el tanácsát,</l>
					<l>Előbb Szömörének kijelölvén társát;</l>
					<l>Sátorbul egyenkint hallgatva kimentek,</l>
					<l>Künn tompa morajjal távoztak a rendek.</l>
				</lg>
				<lg>
					<l>Aznap Buda lelke hajtja magát, mint a</l>
					<l>Kézzel nekilódult függő tereh, hinta;</l>
					<l>Haragja sehogy nem bir szünni sokáig,</l>
					<l>Mint a megütött hab, ereje fogytáig.</l>
				</lg>
				<lg>
					<l>De mikor estenden csillapodott vére,</l>
					<l>Nagy félelem állt bé, a harag helyére,</l>
					<l>Félelem és bánat kezdte szivét vájni,</l>
					<l>Mint seb, ütéskor nem, azután szok fájni.</l>
				</lg>
				<lg>
					<l>Lassítja menését, járván palotában,</l>
					<l>Meg-meg is áll olykor, tünődni magában;</l>
					<l>Este, miként gyermek búvik az anyjához,</l>
					<l>Csüggedve imígy szól hites asszonyához:</l>
				</lg>
				<lg>
					<l>„Rettegek én, Gyönyvér, - rettegek és fázom,</l>
					<l>Hogy e mai lépés sietteti gyászom’;</l>
					<l>Eteléhez nagy szót viszen a követség:</l>
					<l>Félek, hogy a súlya rám vissza ne essék.”</l>
				</lg>
				<lg>
					<l>Hallván e beszédet Buda királynéja,</l>
					<l>Szép barna szemének felvirrada héja,</l>
					<l>Rá bánatos arcát emelte szelíden,</l>
					<l>Szánólag az asszony megszólala ígyen:</l>
				</lg>
				<lg>
					<l>„Jer, édes uram, jer! ülj ide mellém, le,</l>
					<l>Szegény bús fejedet, így, hajtsd az enyémre</l>
					<l>Ifju örömidben részem vala hajdan:</l>
					<l>Feles feleséged hadd legyek a bajban.</l>
				</lg>
				<lg>
					<l>„Hibáztál; a harag vesztedre tanácsolt:</l>
					<l>De ne félj, nem késő, Buda, hogy megmásold:</l>
					<l>Lovas ember rögtön lovadat nyergelje,</l>
					<l>Követid útjokból hogy visszaterelje.</l>
				</lg>
				<lg>
					<l>„Etelét csak szóval ingerleni félős,</l>
					<l>Mert vele tart, ládd-e, sok csalfa kevély hős;</l>
					<l>Gyűjts hadat, azt mondom, míg oda lesz hadban,</l>
					<l>Hogy, mire ő megtér, te se légy magadban.</l>
				</lg>
				<lg>
					<l>„Arany-ezüst kinccsel teli nagy sok vermed:</l>
					<l>Minek e holt marhát így élire verned?</l>
					<l>Őseid rád hagyták: de te kire szánod?</l>
					<l>Meghalsz: neki gyűjtél: se fiad, se lyányod.</l>
				</lg>
				<lg>
					<l>„Vagy azért kíméled, hogy magamat végre</l>
					<l>Megfosszon, ha talán jutok özvegységre?</l>
					<l>Add! kinek egy részét, kinek a más részét:</l>
					<l>Ha nem szeret ingyen, hű kutya lesz pénzért.</l>
				</lg>
				<lg>
					<l>„Adj sokat, és igérj többet is, a főknek;</l>
					<l>Meglásd, valamennyi, pártodra szegődnek.</l>
					<l>Most a követséget forditsd haza utján;</l>
					<l>Azután ne búsulj, édes uram, hagyján!”</l>
				</lg>
				<lg>
					<l>Így szólt a királyné, nyájas okos szókkal,</l>
					<l>Rá’dásul öregjét megapolá csókkal;</l>
					<l>Buda is vissz’ adta melegen, hálásan,</l>
					<l>Azzal sietett, hogy hírnök után lásson. -</l>
				</lg>
				<lg>
					<l>Szömöre azonban s vele küldött társa</l>
					<l>Járnak vala immár jó futamodásra:</l>
					<l>Tisza sodrát éjjel paripán meguszták;</l>
					<l>Keletre, homályban, végnélküli puszták.</l>
				</lg>
				<lg>
					<l>Szótalan egymással nagy utat menének,</l>
					<l>Hallgatva dobajját az ügető ménnek;</l>
					<l>Végre Kadarcs (ez volt a Szömöre társa)</l>
					<l>Megkívánta igen, hogy szavait váltsa.</l>
				</lg>
				<lg>
					<l>„Pajtás uram! - ekkép fordul a biróhoz -</l>
					<l>Mi oka, hangod sincs, legföleb’ a lóhoz?</l>
					<l>Máskor tied a szó, ha tanácsot űlünk,</l>
					<l>S lakomán ha tréfálsz, mind kétfelé dűlünk,”</l>
				</lg>
				<lg>
					<l>Felele a kádár: „Ajh no!... szeretném, ha</l>
					<l>Törpe bolond volnék, vagy született néma,</l>
					<l>Semhogy Etelének ezt az izét mondjam,</l>
					<l>Haragos nézését magam ellen vonjam.” -</l>
				</lg>
				<lg>
					<l>Így, ritka beszéd közt, azon éjjel s másnap</l>
					<l>Kerülik zsombékját tenger Tiszalápnak;</l>
					<l>Délest vala már, hogy felkaptak a hátra:</l>
					<l>Látszott is Etellak, Etele nagy sátra.</l>
				</lg>
				<lg>
					<l>Mint ha ki méheshez közelít távunnan,</l>
					<l>Szállingani egyes bogarat lát onnan,</l>
					<l>Azután mind sűrűbb a repesők rajja,</l>
					<l>Cikázik a tánca, és zümmög a zajja;</l>
				</lg>
				<lg>
					<l>Bong a tele kaptár; ki-be a nyiláson</l>
					<l>Sok ezer fényes hát hentereg egymáson:</l>
					<l>Úgy hemzseg az ember sűrűje, zajossa,</l>
					<l>Amint közeledik Etele várossa.</l>
				</lg>
				<lg>
					<l>Budaszállás ahhoz, gondolom én, semmi,</l>
					<l>Ahogy itt a népség jőni szok és menni,</l>
					<l>Ahogy palotái gazdag Etelének,</l>
					<l>Mérföldnyi mezőben, tornyodzva kelének.</l>
				</lg>
				<lg>
					<l>Nagy legelő, mellyen szűz-ménese futhat,</l>
					<l>Térség vala közben, hol hadi nép futtat,</l>
					<l>Azután felváltva paloták, karámok:</l>
					<l>Nehéz volna, bizony, megmondani számok’.</l>
				</lg>
				<lg>
					<l>Legszélen a szolgák sátorai voltak,</l>
					<l>Egyszerü fenyvekből boronába róttak;</l>
					<l>Azután beljebb mint csinosodni kezde</l>
					<l>Gyaluval a hajlék símán beeresztve.</l>
				</lg>
				<lg>
					<l>Csoportosan itt-ott hún fők palotái,</l>
					<l>Megannyi kevély lak, megannyi királyi;</l>
					<l>Város a városban elegyűl mezővel,</l>
					<l>Közte szabad térség nagy távola zöldell.</l>
				</lg>
				<lg>
					<l>Külön egy-egy várost asszonyai laknak,</l>
					<l>Udvari népestül, melyen uralkodnak;</l>
					<l>Legközelebb Krimhild Etele sátrához;</l>
					<l>Függő folyosón jár, ha tetszik, urához.</l>
				</lg>
				<lg>
					<l>Mindez csuda művel remeken alkotva,</l>
					<l>Vésű hegye által virágzik a holt fa,</l>
					<l>Hajt levelet, lombot, de nem úgy, mint hajdan,</l>
					<l>Idegen sok színre van festve olajban.</l>
				</lg>
				<lg>
					<l>Vérpiros a zöldje, arany a virága,</l>
					<l>Sziszegő sárkánnyá fonódik az ága,</l>
					<l>Zöld madarak közte hallgatva megűlnek,</l>
					<l>Madárszavu csengők a helyett csendűlnek.</l>
				</lg>
				<lg>
					<l>Közepütt nagy dombon Etele hajléka,</l>
					<l>Fedi a legcsúcsát ős Turul árnyéka,</l>
					<l>Emelinti roppant szárnyát repülőre,</l>
					<l>Aranybul egészen, verte ki szerzője,</l>
				</lg>
				<lg>
					<l>Oszlopok a sátor-mennyezetig folynak,</l>
					<l>Indázva hol erre, hol arra hajolnak,</l>
					<l>Arany lemez a fát csillogva boritja</l>
					<l>Közte nehéz bársony’ dagadó kárpitja.</l>
				</lg>
				<lg>
					<l>De, ki azt leirná, nincs az az irótoll,</l>
					<l>Szem is elkáprádznék a látnivalótól;</l>
					<l>Mint egy mesevilág, oly ragyogó minden,</l>
					<l>Oly csuda, formákban, oly különös, szinben.</l>
				</lg>
				<lg>
					<l>Jár sokaság ki s bé, valahol csak járhat,</l>
					<l>Pezseg a nép szerte s ló, a nemes állat;</l>
					<l>Az egész egy főnek fordul akaratján;</l>
					<l>Mint Etele kedvén, esze gondolatján.</l>
				</lg>
				<lg>
					<l>Lakozás egy hétig vala most, nagy ünnep,</l>
					<l>Reggel, az új karddal, áldozat Istennek,</l>
					<l>Azután hős torna, befejezve torral,</l>
					<l>Este kemény vívás a bajnoki borral.</l>
				</lg>
				<lg>
					<l>Háromszoros ünnep öröme gyűlt össze:</l>
					<l>Etele mén hadba: búcsupohár lesz e;</l>
					<l>Meg az Istenkardnak vagyon avatása;</l>
					<l>Idvezlő követek fényes fogadása.</l>
				</lg>
				<lg>
					<l>Jöttek vala, messze Ázsia-szélektől,</l>
					<l>Követek nagy számmal atyafi népektől,</l>
					<l>Valakik a húnnal egy fej alá tartnak;</l>
					<l>Lakói a tenger- és az Etel-partnak.</l>
				</lg>
				<lg>
					<l>A besenyő, bolgár, jász, kazar, - a várkun</l>
					<l>Mely védi tanyáit kilencszeres árkon,</l>
					<l>Lapos nyelvü palóc, küldi barátságát,</l>
					<l>Hódolva köszönti Etele’ országát.</l>
				</lg>
				<lg>
					<l>Jöttek ajándékkal, egy sem üres kézzel,</l>
					<l>Kiki maga földjén ami becsesb ékszer:</l>
					<l>Hoza nyusztot, hölgyet, kinek ege téli;</l>
					<l>Drága szövött árút, tevéken, a déli.</l>
				</lg>
				<lg>
					<l>Magyar is, magyarok vezér fejedelme,</l>
					<l>Ki nagy országot bir Etel folyam elve,</l>
					<l>Külde ajándékot, amineműt egy sem:</l>
					<l>Illő bizony, ezt hogy énekbe’ lefessem.</l>
				</lg>
				<lg>
					<l>Vad ménes akárhány, vad anyáktul ellett,</l>
					<l>Barangol a síkon, Etel vize mellett,</l>
					<l>Vemhedzik a kanca viharos széllángtól,</l>
					<l>Fene tátos-méntől, futosó villámtól.</l>
				</lg>
				<lg>
					<l>Pányvával ezekből, ha mikor kell, fognak,</l>
					<l>Hajítva kötését repülő huroknak;</l>
					<l>Veszedelmes játék, mivel a bősz csorda</l>
					<l>Lovat és lovagját levágja gyakorta.</l>
				</lg>
				<lg>
					<l>Magyar egész ménest haddal foga közre,</l>
					<l>Terelé, (hallatlan!) mint a csikós, össze,</l>
					<l>Küldte ajándékon Etele királynak;</l>
					<l>Híre soká fönn lesz ennek a hajszának.</l>
				</lg>
				<lg>
					<l>Üstökös ifjú had, zúgó karikással,</l>
					<l>Kerüli a ménest rohanó futással,</l>
					<l>Szelid paripájok a vadat elgyőzi,</l>
					<l>Körül, örvény módra, száguldja, előzi.</l>
				</lg>
				<lg>
					<l>Horkanva, prüszögve megtódul az állat,</l>
					<l>Rúg, harap és tombol, rést még se’ találhat,</l>
					<l>Szép kis fejök egymást tetőzi halomban;</l>
					<l>Indulni az ostor kényteti azonban.</l>
				</lg>
				<lg>
					<l>S valamint forgószél, mely sivatag pusztán</l>
					<l>Porfelleget üldöz, maga körülfutván,</l>
					<l>Forog is halad is utjában előre:</l>
					<l>Ugy halad a ménes, száguldozik őre.</l>
				</lg>
				<lg>
					<l>Országokon által mind űzve rohannak,</l>
					<l>Verik úszni gyakran, dagadó folyamnak,</l>
					<l>Olykor legelőre pihenni eresztik,</l>
					<l>Ha nem áll, a hajtást újra elülkezdik.</l>
				</lg>
				<lg>
					<l>Ily módon Etellak rónáihoz értek,</l>
					<l>Volt az egész útban nézője temérdek;</l>
					<l>„Magyarok ménessét” hirdeti mindenki,</l>
					<l>Unokák is tudják, dal is egyre zengi.</l>
				</lg>
				<lg>
					<l>Etele nagy néven ezt az ajándékot,</l>
					<l>S fogadá szívből a rokon ivadékot,</l>
					<l>Dícsérte vezérök’ dalia népestől,</l>
					<l>Fogadá egy vérül, fogadá egy testül.</l>
				</lg>
				<lg>
					<l>Indúlása előtt ez okon mindennap</l>
					<l>Foly vala nagy vígság; de utolsó e nap; -</l>
					<l>Követekkel vígad, s felváltva határoz:</l>
					<l>Eszébe’ se fordul, hogy küldje Budához.</l>
				</lg>
				<lg>
					<l>Buda emberei hogy oda érkeztek,</l>
					<l>Lakoma utolján öreg ivást kezdtek</l>
					<l>Odabenn a hősök; nem is énekszóval -</l>
					<l>Múlattanak immár nyavalyás Cerkóval.</l>
				</lg>
				<lg>
					<l>Kicsi vala Cerkó, éktelen és görbe,</l>
					<l>Szálas daliák közt kacaj ez a törpe;</l>
					<l>Aëtiosz küldé rabul Etelének;</l>
					<l>Vele vídul gyakran a szomorú ének.</l>
				</lg>
				<lg>
					<l>Most is szomorú dalt vere Zángó kobzán,</l>
					<l>Keve, Béla gyászát, Kadosát felhozván;</l>
					<l>Sírt vele minden hős: de legott Cerkónak</l>
					<l>Nevetett, hogy törpe, s ily habarék szónak:</l>
				</lg>
				<lg>
					<l>„Borju nyeritését, uraim! kergettem,</l>
					<l>Nyúl köhögős álmát agyon is ütöttem,</l>
					<l>Vereb árnyékába szalma nyilat lőttem,</l>
					<l>Vén fa csikorgással tarsolyt teli szödtem...”</l>
				</lg>
				<lg>
					<l>Így kezdé, s hahota nagy zendüle rája;</l>
					<l>De királynak el sem mosolyodott szája,</l>
					<l>Ülve magasb polcán, fő gondokat érlel,</l>
					<l>Hagyja boros népét játszani törpével.</l>
				</lg>
				<lg>
					<l>Ekkor nyita, félvén, Szömöre közzéjök,</l>
					<l>Tar homloka gyöngye aggodalom-bélyög:</l>
					<l>Elmondja, ne mondja, Buda követségét?...</l>
					<l>Nem mondja! bajának ezzel veti végét.</l>
				</lg>
				<lg>
					<l>Bajának azóta ért vala már véget,</l>
					<l>Ha Buda küldöttje gazon el nem téved,</l>
					<l>De belé-bódorgott Tisza mocsárjába,</l>
					<l>Hírével a hírnök csavarog hiába.</l>
				</lg>
				<lg>
					<l>Nosza, hogy meglátták Szömörét pajtási,</l>
					<l>Lőn kacaj, a hún fők harsány riadási:</l>
					<l>Tréfára vevék hogy zavarodva ott áll:</l>
					<l>„Tiszteletes kádár, monddsza, mi jót hoztál?”</l>
				</lg>
				<lg>
					<l>Ő pedig, aggódó szemeit oldalra -</l>
					<l>S forditá, hol Etel komolyan ül, arra;</l>
					<l>Kacagák e nézést s minden egyéb dolgát:</l>
					<l>„Bölcs kádár jer igyál, s mondj valami mókát!”</l>
				</lg>
				<lg>
					<l>„Tisztelet adassék Etele királynak!</l>
					<l>Engedéd-é, uram, hogy igyam s tréfáljak?”</l>
					<l>Szömöre így kezdé; Etel igen-t inte,</l>
					<l>S amaz ekkép szólott, miután hörpinte:</l>
				</lg>
				<lg>
					<l>„Buda nagy királytól mi jövünk követség...”</l>
					<l>E szóra megint lőn jóízü nevetség,</l>
					<l>(Csak Detre hegyezte róka fülét köztök,)</l>
					<l>S valaki felmordult: „szöktök, uram, szöktök!”</l>
				</lg>
				<lg>
					<l>Nagy hangon a kádár, és szólt komoly arccal,</l>
					<l>De csak a jókedvet gyarapítá azzal,</l>
					<l>Elmondta keményen Buda úr parancsát:</l>
					<l>Tetszős vala nékik e tréfa-bolondság.</l>
				</lg>
				<lg>
					<l>Mikor oda ére, hogy Etel a haddal</l>
					<l>Indulni ne merjen, se az Istenkarddal:</l>
					<l>Kitört az egész nép hosszas hahotába,</l>
					<l>S Etele béfordult benyiló sátrába.</l>
				</lg>
				<lg>
					<l>Váltig Szömörének innia most kelle,</l>
					<l>Hogy a nehéz tréfát nyomtassa evel le:</l>
					<l>De még józanodott minden ital bortul,</l>
					<l>Rettegve, királlyal dolga hová fordul.</l>
				</lg>
				<lg>
					<l>Csakugyan, még aznap Etele hivatta,</l>
					<l>Lakomát a kádár végig sem ihatta;</l>
					<l>Királya szemébe tekinteni átall,</l>
					<l>De érzi, hogy éget, szeme héján átal.</l>
				</lg>
				<lg>
					<l>„Róka! eszes voltál: nem csippen a farkad:</l>
					<l>Buda bolondságát hímezni akartad:</l>
					<l>De nem javasolnám - Etele király szól -</l>
					<l>Se neked, se másnak, hogy ezt tegye másszor!”</l>
				</lg>
				<lg>
					<l>Esdekve a jobbágy békélle kezéhez:</l>
					<l>Hogy ő nem is úgy jött ura-Eteléhez:</l>
					<l>Vissza se’ mén többé, marad itten nála,</l>
					<l>Valamig ő ő lesz, Etelét szolgálja.</l>
				</lg>
				<lg>
					<l>„Sőt vissza - Etel mond - friss nyomotok menjen:</l>
					<l>Buda nekem többé ilyet ne izenjen,</l>
					<l>Mert leteszem, csúfra, mint régi ruhámat:</l>
					<l>Csak egyéb ne érje: veszedelem s bánat.</l>
				</lg>
				<lg>
					<l>„Hogy az Istenkarddal... Enyim az! ki másé?...</l>
					<l>Ideje majd megjön, világ-aratásé!</l>
					<l>Sátrom alatt addig hüvelyében áll az;</l>
					<l>Budának, urától, e legyen a válasz.”</l>
				</lg>
				<lg>
					<l>Örvend vala kádár ily szabadulásnak,</l>
					<l>Paripáját reggel könnyen ülé másnap;</l>
					<l>Etele meg ifju seregét mozdítja:</l>
					<l>Örül az, hogy megnyílt a dicsőség hídja.</l>
				</lg>
				<lg>
					<l>Őneki, utjában, hintenek és fűznek</l>
					<l>Fátyol-ivet a nők, virágot a szűzek;</l>
					<l>Zene búcsu-hanggal kiséri azonba’-</l>
					<l>Úgy mennek a hadra, mint lakodalomba.</l>
				</lg>
				<p>Tizenegyedik ének</p>
				<p>Buda várost épít</p>
				<lg>
					<l>Vermeit immáron éjjeli munkával</l>
					<l>Buda király bontja hites ag szolgával;</l>
					<l>Sátora furkózott fenekét megássa:</l>
					<l>Derül onnét arany-ezüst ragyogása.</l>
				</lg>
				<lg>
					<l>Dűlnek elő sírból eltemetett kincsek;</l>
					<l>Ki azokat látta, ember olyan nincs meg:</l>
					<l>Ki oda temette, mind-egyre levágták,</l>
					<l>Hogy el ne beszélje ura gazdagságát.</l>
				</lg>
				<lg>
					<l>Detre meg, a vén szász, jővén Etel urtól,</l>
					<l>Szövétneket ottben megsejti az utról,</l>
					<l>Kései fönlétét csudálja királynak,</l>
					<l>Gyanus neki amit odabenn csinálnak.</l>
				</lg>
				<lg>
					<l>Állítja lovát meg éjféli sötétben,</l>
					<l>Nyeregbül az agcsont óva lemász szépen,</l>
					<l>Hátracsapott fékkel paripáját hagyja -</l>
					<l>Mindig Buda hősnél szabad a járatja.</l>
				</lg>
				<lg>
					<l>Most is, az ajtónak fölhúzva kilincsét,</l>
					<l>„Jó estét” neki mond „munkára szerencsét”.</l>
					<l>Fel Buda egy-térdről pillanta ijedve,</l>
					<l>Kincsei nagy halmát tenyerével födve.</l>
				</lg>
				<lg>
					<l>De legott meglátja, megösmeri Detrét,</l>
					<l>Titkolni előtte úgy sincs oka tettét,</l>
					<l>Már ugyse’ lehetne; nem is igen bánja:</l>
					<l>Vén szászon a próbát kezdeni kivánja.</l>
				</lg>
				<lg>
					<l>„Arany ez! - mond - kincs ez! - van nekem is, lá’-é,</l>
					<l>Nem koldustanya még Buda vén királyé!</l>
					<l>Barátjai mégis kerülik a sorsát:</l>
					<l>Idegen asztalról lesnek alá morzsát.</l>
				</lg>
				<lg>
					<l>„Ó Detre! ha minden - soh’se hittem volna -</l>
					<l>Te is immár lettél Buda árulója?</l>
					<l>Ellenségivel egy barlangban üvöltesz;</l>
					<l>Etele borából: »vesszen Buda!« - költesz.</l>
				</lg>
				<lg>
					<l>„Mi kell? lakozás kell? - akár éjnap itten</l>
					<l>Dőzsölj palotámban, mint egy Odin isten;</l>
					<l>Kell arany- és kő-kincs? Végy! ami szemednek</l>
					<l>Drága vagyon tetsző; ints: nyomba’ követnek.</l>
				</lg>
				<lg>
					<l>„Csak te nekem hű légy régi tanács-szóddal,</l>
					<l>Testemet is védjed sok vas-mezü góttal;</l>
					<l>Mert ihon elvesztem gőgje miá, látod,</l>
					<l>Fegyverre ha késünk gyűjteni barátot.”</l>
				</lg>
				<lg>
					<l>Erre az ősz bajnok, mint ki örül káron:</l>
					<l>„Mit gondolsz? magam’ én hogy eladjam áron?</l>
					<l>Legyen tied a kincs, az enyim a lélek!</l>
					<l>Én azt teszem, ugymond, mit jobbnak itélek.</l>
				</lg>
				<lg>
					<l>„Visszavonást nézem köztetek én búval;</l>
					<l>Megmondtam előre, igaz intő szóval,</l>
					<l>De te sem hallgattál, Etele sem, rája:</l>
					<l>Most hüvelyét a kard, íme, alig állja.</l>
				</lg>
				<lg>
					<l>„Jobb nekem elmenni, mint küzdeni párton,</l>
					<l>Testvérek ügyébe magam’ minek ártom?</l>
					<l>Hún atyafi-harcnak mi köze a góthol?</l>
					<l>Aki erősebb lesz, annak, igen, hódol.</l>
				</lg>
				<lg>
					<l>„Hű vagyok és voltam, senki se’ mondhatja,</l>
					<l>Míg Buda országolt, meg Rof, meg az atyja,</l>
					<l>Szolgálni ha kellett csak egy-egy királynak:</l>
					<l>De, ha már kettő van, hjaja! mit csináljak.</l>
				</lg>
				<lg>
					<l>„Etele hatalmas: engemet elronthat;</l>
					<l>Hozzá ha szegődném, te is el, viszontag:</l>
					<l>Mert senki se’ tudja hadi kocka döltét,</l>
					<l>Ha a Norna-leányt vérboszura költéd.</l>
				</lg>
				<lg>
					<l>„Most a hunok szítnak Eteléhez jobban:</l>
					<l>De, ha egyszer a harc fáklyája kilobban...</l>
					<l>Mert sok irígy bosszu elfojtva hever rég...</l>
					<l>Ezért Eteléhez pártolni se’ mernék.</l>
				</lg>
				<lg>
					<l>„Ő az erős mostan, te pedig a gyenge,</l>
					<l>De megerősűlhetsz, király, vele szembe:</l>
					<l>Ott a győzedelem, hol az Istenkard van...</l>
					<l>Ki tudja, mit gondolsz felőle magadban?</l>
				</lg>
				<lg>
					<l>„Én hát se’ tanáccsal, nemhogy emelt kézzel,</l>
					<l>Melletted se’ fogok, se’ a másik résszel;</l>
					<l>Haza, jámbor gótok tanyáira, mék én,</l>
					<l>Ott várom el e bajt, mire fordul, békén.” -</l>
				</lg>
				<lg>
					<l>Nem volt Buda bajnok kész ily feleletre:</l>
					<l>„Ó Detre, kiálta, álnok eszű Detre!</l>
					<l>Benned, imé, vártam igaz ügyem őrét:</l>
					<l>De te, látom, félted csak a magad bőrét.</l>
				</lg>
				<lg>
					<l>„Kit nyerjek arannyal, kit ezüsttel már meg,</l>
					<l>Ha régi barátság így marad, így áll meg!</l>
					<l>Zászlómhoz a népet hol vegyem ujonnan,</l>
					<l>Ha régi barátim futnak előbb onnan!”</l>
				</lg>
				<lg>
					<l>„Csínja - felel Detre - van az ily dolognak,</l>
					<l>Madarat nem dobbal, nem üvöltve fognak:</l>
					<l>Aranyon árulót te keressz hiába,</l>
					<l>Mondván: »nesze! hű légy.« Senki nem oly kába.</l>
				</lg>
				<lg>
					<l>„Senki biz’ oly olcsó, kinek ezt mondd, nincsen:</l>
					<l>»Megvettelek, ugy-e, alku szerént, kincsen?«</l>
					<l>Aranyod utálat, - még le sem ül nálad,</l>
					<l>Még vissza se’ fordul, csakhogy odébb állhat.</l>
				</lg>
				<lg>
					<l>„De, ha rejtett céllal adsz neki, és ingyen:</l>
					<l>Kárba, veszendőbe soh’ se félj hogy menjen</l>
					<l>Aranyod megbérli: ő maga sem véli</l>
					<l>Hogy az indulatját adomány vezérli.</l>
				</lg>
				<lg>
					<l>„Akarod, gerjedjen szive szánalomra:</l>
					<l>Mélyebben megesik ha arany is nyomja;</l>
					<l>Vagy az ő sérelmét latolni ha kezded:</l>
					<l>Súlya ezüstödnek túlterheli eztet.</l>
				</lg>
				<lg>
					<l>„Kincs elalutt hálát, régi boszút felmar,</l>
					<l>Kincs váj sebet ujra, hol behegedt a var,</l>
					<l>Kincs egyenest görbít, egyenesít görbét:</l>
					<l>De ügyesen kell ám használni az örvét.” -</l>
				</lg>
				<lg>
					<l>Elállt szeme szája Buda jó királynak:</l>
					<l>„Ó Detre! nem értem. Nosza, mit csináljak?</l>
					<l>Taníts tanulatlant; de magyarabb szóval:</l>
					<l>Ha soha nem voltam, leszek ezért, jóval.”</l>
				</lg>
				<lg>
					<l>Akkor egész éjjel, hajnalhasadásig,</l>
					<l>Magyarázott Detre, figyelé a másik;</l>
					<l>Virradatkor elment, vagy alig korábban:</l>
					<l>Sohse’ látták többé Buda sátorában.</l>
				</lg>
				<lg>
					<l>Ment; reggeli álmát fölverte a gótnak</l>
					<l>Valakik udvarnál kisérői voltak;</l>
					<l>Haza, népe közzé, indula hadastul,</l>
					<l>Hol gyarmatot űlnek, leigázva vastul.</l>
				</lg>
				<lg>
					<l>Szigetenkint szerte az idegen nemzet</l>
					<l>Erős hunok ellen soha nem rezzenhet;</l>
					<l>Él maga törvényén, nem szolga, különben;</l>
					<l>Vannak fejedelmi (Detre is az) többen.</l>
				</lg>
				<lg>
					<l>Kiket az utból még, vagy haza értével,</l>
					<l>Megfuttat a vén szász titkos követével:</l>
					<l>Inti vigyázatra: legyenek mind résen,</l>
					<l>Készülve hadankint, mert nagy idő lészen.</l>
				</lg>
				<lg>
					<l>Naprul azért napra, mint azelőtt, folynak</l>
					<l>Dolgai gyanútlan az idegen fajnak;</l>
					<l>De sokat mond bátrabb szemeik nyilása:</l>
					<l>Benne ragyog népök várt szabadulása.</l>
				</lg>
				<lg>
					<l>Ezek így készülnek. - Buda hős azonban</l>
					<l>Hunokat hívatja, kitkit alattomban,</l>
					<l>Magához egyenkint rendeli a főket,</l>
					<l>Kincses ajándékkal így lopja meg őket:</l>
				</lg>
				<lg>
					<l>„Bátya, felém sem jösz, idehagysz túlon-tul,</l>
					<l>Meg is ám halhatnék tőled rokonomtul,</l>
					<l>Mióta királlyá Etelét megtettem,</l>
					<l>Ő pedig abban jár, hogy ne legyünk ketten.</l>
				</lg>
				<lg>
					<l>„Ó, jobb is, amim van, rendelni halálra:</l>
					<l>Nem tudni, a holnap, sohse, mit hoz mára;</l>
					<l>Ne nyelje be ő mind: ím, neked, ezt szántam:</l>
					<l>Jó emlékezéssel légy róla irántam.”</l>
				</lg>
				<lg>
					<l>Másnak emígy szólott: „Hogy vagy, öregem, te?</l>
					<l>Elmultunk! igaz-é? Te is, én is, nemde?</l>
					<l>Új az idő s ember; az egész világ új:</l>
					<l>A vént leszorítják, ha maga nem tágúl.</l>
				</lg>
				<lg>
					<l>„Nem így, Bendeguz és Rof idején, volt ez,</l>
					<l>Kik alatt szolgáltál: hanem akkor volt ez!</l>
					<l>Véred elomlását Etele mit bánja!...</l>
					<l>De fogd: Bendeguzé; kincse maradványa.”</l>
				</lg>
				<lg>
					<l>Van, kihez így fordul: „Má híni se’ merlek</l>
					<l>Lakomára, hékám; ízetlen a serleg:</l>
					<l>Etele gyanakvó, rád, valamint rám is:</l>
					<l>Jól teszed! okos légy, kerülj ezután is.</l>
				</lg>
				<lg>
					<l>„Mi haszna ezentul billikomok, tálak,</l>
					<l>Arany-ezüst eszköz Buda nem-királynak?</l>
					<l>Etele rátenné kapzsi kezét, hidd el:</l>
					<l>Víg napok emlékét, pajtás, nesze, vidd el!”</l>
				</lg>
				<lg>
					<l>Olykinek ezt mondja: „Titok, amit hallasz...</l>
					<l>Ne félj! Etelénél kárt vele nem vallhatsz,</l>
					<l>Bár engem az útból félre akar tenni,</l>
					<l>Ami nem igazság: de ha meg kell lenni!</l>
				</lg>
				<lg>
					<l>„Egyszer hal az ember! magamért nem bánom:</l>
					<l>Asszonyomat hogy tán kirabolja, szánom;</l>
					<l>Amim van, az itt van: rejtsd el neki, kérlek,</l>
					<l>Légy gondviselője nyomorúlt Gyöngyvérnek.”</l>
				</lg>
				<lg>
					<l>Így a többivel is, kit ravaszúl Detre</l>
					<l>Hajolni tapasztalt vala zendületre;</l>
					<l>(Rég ideje sző-fon maga titkos tervén;)</l>
					<l>S béadta nevenkint, hunokat ismervén.</l>
				</lg>
				<lg>
					<l>Volt már (de mikor nincs árnyéka nagy fának!)</l>
					<l>Irígye húnok közt Etele királynak:</l>
					<l>Rémít vala egyet hatalom gyors nőtte,</l>
					<l>Másnak Etel büszkébb, mint annak előtte.</l>
				</lg>
				<lg>
					<l>Jár maga eszén csak, tesz maga oktábol,</l>
					<l>Régi szokást mellőz, új dolgokat ápol. -</l>
					<l>Más, aminek elsőbb maga is örvendett,</l>
					<l>Találja nehéznek a sanyarú rendet.</l>
				</lg>
				<lg>
					<l>Ha ki meg ellustúlt békés Buda mellett,</l>
					<l>Harcolni örökké kell, látja, Etelnek,</l>
					<l>Nagyra fejét, egyszer, örömestebb szánja,</l>
					<l>Mint hogy ne henyéljen már ennekutána.</l>
				</lg>
				<lg>
					<l>Volt olyan is, kit tán szóval avagy tettel</l>
					<l>Etele megbántott, mit nem feledett el;</l>
					<l>Vagy, ha nem is bántá, vette zokon önként:</l>
					<l>Nem tudja, mivel sért, a hatalmas, gyöngét.</l>
				</lg>
				<lg>
					<l>Egy-kettő igazát érezte Budának,</l>
					<l>Titkon töri szívét sérelme jogának;</l>
					<l>Nagy része a köznép bizodalmán retteg:</l>
					<l>Etele az által hova nő felettek!</l>
				</lg>
				<lg>
					<l>Ezt arany ingerli; kapdos amaz újon;</l>
					<l>Ez rászületett, hogy követ egyre fújon;</l>
					<l>Ezt hajtja irígység, vad epébe mártott;</l>
					<l>Hő vére amannak üt örökké pártot.</l>
				</lg>
				<lg>
					<l>Hisz’ ember az ember, akkor is az volt lám;</l>
					<l>Megörült s megdöbbent Etele nagy voltán. -</l>
					<l>Buda végez minddel szép színnek alatta;</l>
					<l>Szájába miképpen Detre vitéz adta.</l>
				</lg>
				<lg>
					<l>Mint szellő ha fogan vak déli melegben,</l>
					<l>Pici pöhöly elsőbb, út kis pora lebben,</l>
					<l>Majd a berek szélin leveli a nyárnak</l>
					<l>Táncot ezüst hassal, nesztelenül járnak;</l>
				</lg>
				<lg>
					<l>...Honnan, kicsi szellő, ég vándora, jöttél?</l>
					<l>Vagy lábom előtt csak egyszerre születtél?</l>
					<l>Lehelleted’ arcom még érzeni tompa:</l>
					<l>Ott vagy azért, látlak, hogy fürdöl a porba’;</l>
				</lg>
				<lg>
					<l>S már zizzen az erdő, fodorúl a víz is,</l>
					<l>Hosszú haja árnyát lendíti a fűz is,</l>
					<l>Már lombokat lóbál, már ágat is ingat,</l>
					<l>Már egy egész karcsú fiatal bólingat:</l>
				</lg>
				<lg>
					<l>Zúg itt is amott is a liget és megdűl,</l>
					<l>Szennyes az ég boltja szapora fellegtűl,</l>
					<l>Kardját hüvelyéből rántja egy-egy villám,</l>
					<l>Zengeni, úgy tetszik, moraját is hallám:</l>
				</lg>
				<lg>
					<l>Hír támad azonkép a hunok szállásin,</l>
					<l>Tompa beszéd, bor közt, nagyok áldomásin;</l>
					<l>Hogy’ támada? hogy’ nő? ki toldja? ki kezdi?</l>
					<l>Tán a levegő is egyaránt terjeszti.</l>
				</lg>
				<lg>
					<l>Budának először dícsérete hangzik:</l>
					<l>Hajdani jó élet, heverő nagy lagzik,</l>
					<l>Munkatevés nélkül, ingyen, a vidám bor:</l>
					<l>S hozzá Buda lelke, a szelid, a jámbor.</l>
				</lg>
				<lg>
					<l>Az, ki Buda nevét említni se’ merte</l>
					<l>Már hónapok óta, most jár vele szerte,</l>
					<l>S örvend, hogy szavait befogadja kész fül,</l>
					<l>Vagy meg is előzik, ha szólani készül.</l>
				</lg>
				<lg>
					<l>Nem tudja egyik sem, ha kivel súg össze,</l>
					<l>Hogy azt is arannyal Buda környéközte!</l>
					<l>Bátorságot ez ád mind ennek, amannak,</l>
					<l>Hogy már annyian ők Buda mellett vannak.</l>
				</lg>
				<lg>
					<l>Ada bátorságot, növelé a merszet,</l>
					<l>Hogy igaz ügyben jár, bizodalmat szerzett:</l>
					<l>„Aranyát elvettem - kiki titkon szóla -</l>
					<l>Hanem ez gondol, lám, csak a közös jóra.”</l>
				</lg>
				<lg>
					<l>„Oh bizony... (a fő-fő, a nyakasabb szittyák</l>
					<l>Buda királyságát ily szóval ahitják)</l>
					<l>Oh bizony! akkor volt a mi szavunk kellő,</l>
					<l>Mi magunk fő jobbágy, királyhoz egyenlő.</l>
				</lg>
				<lg>
					<l>„Szoktunk oda járni, mint haza, hívatlan,</l>
					<l>Fölkelni, ha tetszett, ülni le, mondatlan;</l>
					<l>Kérelmet ha tevénk, a hangja parancs volt,</l>
					<l>És Buda kért tőlünk, ha miben parancsolt.</l>
				</lg>
				<lg>
					<l>„Mert ő vala jámbor, nem büszke, negédes -</l>
					<l>Vala nyájas, vídám, szelid, emberséges,</l>
					<l>Szófogadó, kész, hű; de igaz is, bölcs is:</l>
					<l>Benne ugyan nem volt legkisebb erkölcs is.”</l>
				</lg>
				<lg>
					<l>Más haragot színlel, makacsabb húrt penget:</l>
					<l>„Nem volt szabad azzal, nem tudta mit enged,</l>
					<l>Társul az öccsét hogy székébe fogadja,</l>
					<l>S a nem-adhatóját valakinek adja.</l>
				</lg>
				<lg>
					<l>„Királyt Buda nékünk nem tesz maga mellé,</l>
					<l>Se kérdve, se hallva: »ime, Ország! kell-é?«</l>
					<l>Gyűljön azért ország, ki ne ő rá bízza:</l>
					<l>Vétesse hatalmát kénytelen is vissza!”</l>
				</lg>
				<lg>
					<l>Egyszersmind az urak: Torda, Szalárd, Bulcsú,</l>
					<l>Gyula kádár ellen szitok átok olcsó,</l>
					<l>Nevöket említik beszorult ököllel:</l>
					<l>Hogy Buda osztályát okozzák Etellel.</l>
				</lg>
				<lg>
					<l>Sok szörnyed a szótul önnön maga nyelvén,</l>
					<l>Buda gyalázatján, Buda veszedelmén,</l>
					<l>Dísztelenül amint megalázva festi,</l>
					<l>Hogy’ nincs nyugodalma, se lelki se testi.</l>
				</lg>
				<lg>
					<l>Iszonyítja legtöbb a nagy, örök esküt,</l>
					<l>Mellyet szíve vérén Etel az-nap eskütt:</l>
					<l>Fogadá, nem tartja: ám most kiki lássa:</l>
					<l>Nemzetül a húnnak ne legyen romlása!</l>
				</lg>
				<lg>
					<l>És már az ilyen szó nem marad a fők közt,</l>
					<l>Riadoz törzsenkint az alattlevők közt,</l>
					<l>Mint hó-gulya, száll s nő; mese mesét szülvén:</l>
					<l>Megbódul a köznép, fejei bőszültén.</l>
				</lg>
				<lg>
					<l>Valamint nagy ménes, ha elő-nyaranta</l>
					<l>Vihar gyül az égben, repülő sok gyanta,</l>
					<l>Feledi hogy szélyel bízvást legelésszen,</l>
					<l>Nyugtalan egyszerre, bogarassá lészen;</l>
				</lg>
				<lg>
					<l>Hosszú nyakát némely, levegőbe tűzi,</l>
					<l>Dagadó cimpával a viharat bűzli;</l>
					<l>Más felrug emelten lobogó farkához,</l>
					<l>Lába dübörgésén ijed és futkároz;</l>
				</lg>
				<lg>
					<l>Nincs bújni karámba, hol bújni ereszbe,</l>
					<l>Teszi kettő-három a nyakát keresztbe,</l>
					<l>Remegő oldallal a nagy időt várja,</l>
					<l>Mikor szakad a menny hulló köve, árja;</l>
				</lg>
				<lg>
					<l>Így a hunok közt is háborog az alrend,</l>
					<l>Megbódul az elme, és megbomol a rend;</l>
					<l>Csoportosan öt-hat dugja fejét össze:</l>
					<l>S a vérszagot érzi, s mond: nagy-idő lessz-e!</l>
				</lg>
				<lg>
					<l>Maga Hadur-Isten sok csuda jelével</l>
					<l>Hírűl Buda végét adja Etelével;</l>
					<l>Üstökös a mennyég bús mezejét szántja,</l>
					<l>Pallosokat vérben emel észak lángja.</l>
				</lg>
				<lg>
					<l>Kell szörnyű esetnek történni, mivelhogy</l>
					<l>Nappal a nap fénye, éjjel a hold elfogy,</l>
					<l>Sötétben a húnok fiai maradnak:</l>
					<l>Vesztét ne jelentse mind az egész hadnak!</l>
				</lg>
				<lg>
					<l>Sok csuda szörnyet szűl az asszony, az állat,</l>
					<l>Forrás vize vértől iszony és útálat,</l>
					<l>Kabala emlőjén vér szakad a téjjel,</l>
					<l>Halványan a holtak kísértenek éjjel.</l>
				</lg>
				<lg>
					<l>Mert ezt Hadur-Isten balgatag embernek</l>
					<l>Buda elvesztéről adta bizony-jelnek,</l>
					<l>Hogy Etelét intse, a népet is ója:</l>
					<l>De nem érti a föld gyenge halandója.</l>
				</lg>
				<lg>
					<l>Amit az Ég jósolt, hogy eleit venné,</l>
					<l>Az fordula épen nagy veszedelemmé,</l>
					<l>Hogy Buda romlását felidézze gyorsan:</l>
					<l>Ez a nyomorúság az emberi sorsban! -</l>
				</lg>
				<lg>
					<l>Immár Budaszállás nem oly rideg, árva,</l>
					<l>Felmagzott füveit letapossák, járva;</l>
					<l>Éjjel elébb jőnek, azután napközben,</l>
					<l>Legelébb egyenkint, azután mind többen.</l>
				</lg>
				<lg>
					<l>Buda paripái, új elevenséggel,</l>
					<l>Most összenyerítnek gyakori vendéggel;</l>
					<l>Udvara sok füstjén megvídul az éhes;</l>
					<l>Sürög ami sűrű, sajog ami fényes.</l>
				</lg>
				<lg>
					<l>Mint hangyacsoport, mely kiered fészkébül,</l>
					<l>Zsákmányra elébb küld csak nehanyat kémül,</l>
					<l>Azután mind többen lakói a bolynak,</l>
					<l>Egymás tetején is, oda-vissza, folynak:</l>
				</lg>
				<lg>
					<l>Úgy népesedett meg Budaszállás útja,</l>
					<l>Fel is, le is a hún szüntelen azt futja;</l>
					<l>Szélyel az országban ágazik, mint küllő,</l>
					<l>Vagy az onnan térő, vagy az oda gyűlő.</l>
				</lg>
				<lg>
					<l>Sereget is, mely a palotát őrözze,</l>
					<l>Buda személyéhez állítanak össze:</l>
					<l>Pártbeli népéből kiki részét adja,</l>
					<l>S rendre egy-egy ott hál, ki törzsnek az atyja.</l>
				</lg>
				<lg>
					<l>Buda királyt pedig ámítja reménység,</l>
					<l>Tagjait, úgy érzi, nem terheli vénség,</l>
					<l>Mint habot üres szél, bizalom felfúja,</l>
					<l>Könnyen forog, és jár: fiatal lett újra.</l>
				</lg>
				<lg>
					<l>Így a buborék, mely született nádszálon,</l>
					<l>Könnyű lebegéssel kis ideig szállong,</l>
					<l>Fényét teszi minden fordulata szebbé:</l>
					<l>Valamíg elpattan - hiu pára-cseppé.</l>
				</lg>
				<lg>
					<l>Látván maga mellett gyűlni fölös számot:</l>
					<l>Mintha erejéből kiki adna vámot,</l>
					<l>Neki adna egy részt, toldná az övéhez:</l>
					<l>Testében is immár olyan erőt érez.</l>
				</lg>
				<lg>
					<l>„Nézd, feleség, Gyöngyvér, nevető szájjal mond,</l>
					<l>Nem vagyok én még vén; hanem a bú, a gond;</l>
					<l>Acélos erővel minden inam pattan:</l>
					<l>Megvínék bizony én Etelével hadban.”</l>
				</lg>
				<lg>
					<l>„Jaj! - felel az asszony - mint ide nyilallott!</l>
					<l>Oktalanul többé így ne beszélj, hallod,</l>
					<l>Mert bizony elfordul e zsönge szerencse:</l>
					<l>Nemhogy Etelétől árva fejed mentse.”</l>
				</lg>
				<lg>
					<l>De még azután is Buda csak nem állja,</l>
					<l>Hogy balga beszédet ki ne ejtsen szája,</l>
					<l>Ülvén az urak közt, bor-lihegő mellel:</l>
					<l>„Meglássa no bárki: megvívok Etellel!”</l>
				</lg>
				<lg>
					<l>Ifjú dolgait is hordja örökké fel:</l>
					<l>Hogy harcolt gepidák fene törzsökével;</l>
					<l>Vissza magát harcos napjaiba éli;</l>
					<l>Etelén győzelmét semminek itéli.</l>
				</lg>
				<lg>
					<l>Tanácsot azonban ülnek vala mindég</l>
					<l>Buda királlyal, vagy külön, a leventék.</l>
					<l>Benn a palotában s kívül az erkélyen</l>
					<l>Jövet is az úton, menet is utfélen.</l>
				</lg>
				<lg>
					<l>Könnyű bizony eddig vala szökni árkot,</l>
					<l>Szóval Buda mellé ütni merész pártot:</l>
					<l>De mi lesz a vége? s mi elébb a kezdet?</l>
					<l>Van mit nagyon erről tanakodni bezzeg.</l>
				</lg>
				<lg>
					<l>Eleinte a szó hirtelen és hangos,</l>
					<l>Dobál vele büszkén sok előharangos,</l>
					<l>Föl, Isten egére hajítani merné,</l>
					<l>Nemhogy, zabolázván, Etelét ismerné.</l>
				</lg>
				<lg>
					<l>De máris ezáltal megütődnek többen,</l>
					<l>Nagy meredek szótól az okossa döbben</l>
					<l>Amazok estén, kik előtte bukának,</l>
					<l>Méri a mélységet: „nem ugrom utánok!”</l>
				</lg>
				<lg>
					<l>Beszéd hamar ottan emelkedik óvó,</l>
					<l>Kétség is habozó, félelem is búvó;</l>
					<l>Százféle tanácson száz elme hasonlik:</l>
					<l>Mint habütött pandal, Buda ügye omlik.</l>
				</lg>
				<lg>
					<l>S valahol meggyűlnek tanácsba, csoportban:</l>
					<l>Eggyel az ottlévők feje több, mint ott van:</l>
					<l>Nem látja sok ember, de ki látja, szörnyed:</l>
					<l>Etele arcát, a boszuálló szörnyet!</l>
				</lg>
				<lg>
					<l>Mint őszi fuvalmon fa levele sárgul,</l>
					<l>Nesztelen itt-ott már leválik az ágrul:</l>
					<l>Ugy sápad el egy-egy, szótlan tovahímlik,</l>
					<l>Iszonyún e látás ha elébe rémlik.</l>
				</lg>
				<lg>
					<l>Hírli veszett ügynek: mond, tudta előbb is;</l>
					<l>Téríti meg útján a szembejövőt is;</l>
					<l>Csak, ki magát nagyon Budáér’ kitette,</l>
					<l>Kénytelen az helyt áll, marad őmellette.</l>
				</lg>
				<lg>
					<l>S Etele nem tudná Buda bátyja tettét?</l>
					<l>Jól tudja bizonnyal: hivei megvitték:</l>
					<l>De csak úgy tőn kézzel, kicsinyelvén e bajt,</l>
					<l>Mint aki magától könnyü legyet elhajt.</l>
				</lg>
				<lg>
					<l>Pedig Buda pártján még elegen vagynak,</l>
					<l>Lehetne keménynek mondani és nagynak,</l>
					<l>Ha volna tanácsa, ha volna vezére,</l>
					<l>Ha Etel oly sokkal maga föl nem érne.</l>
				</lg>
				<lg>
					<l>De bomlanak immár külön-külön észen,</l>
					<l>Füstbe ama nagy tűz, félő, ne enyésszen.</l>
					<l>Végre a tanácsot, mit megvon az elme,</l>
					<l>Megadá mindnyájok közös egy félelme.</l>
				</lg>
				<lg>
					<l>„Budaszállás - mondák - nyilt, mezei tábor,</l>
					<l>Nincsen is ez helyben maradásunk bátor:</l>
					<l>Nosza rakjunk várost, kőre követ szintén,</l>
					<l>Valamint sok más nép teszi Naplementén.”</l>
				</lg>
				<lg>
					<l>Mindenki örömmel ezt az igét hallá,</l>
					<l>Fenszóval Buda és a többi javallá:</l>
					<l>Mire Etel megjő, ha volna lehetség,</l>
					<l>Hogy ilyen épűlet akkorra megessék.</l>
				</lg>
				<lg>
					<l>Város vala régi, Duna jobbik partján,</l>
					<l>Megtörve had által, Keve, Béla kardján;</l>
					<l>Tornyai, bástyái, mellvédei most rom:</l>
					<l>Húnok idejöttén alázta meg ostrom.</l>
				</lg>
				<lg>
					<l>Teteje hamvvá lőn; még falai állnak,</l>
					<l>Lassu enyészettel ott hagyva halálnak,</l>
					<l>Ügyefogyott aljnép csarnokait éli,</l>
					<l>Szél benne bitangol: az északi, déli.</l>
				</lg>
				<lg>
					<l>Erre legott minden, ha ki látta, gondol,</l>
					<l>Képzeletök mindjárt építi a romból.</l>
					<l>Rései megtöltve, árkai megásva:</l>
					<l>Költözzél, oda át mind Budaszállása!</l>
				</lg>
				<lg>
					<l>Nosza, egész tábor Buda szaván pezsdül.</l>
					<l>Útra, hogy a várost vigye mindenestül,</l>
					<l>Kapcsait ereszti, oldja eresztékit:</l>
					<l>Budaszállást ember nem leli a régit.</l>
				</lg>
				<lg>
					<l>Szedi szélyel, csuklón, ki mestere ennek,</l>
					<l>Emeli köpcös váll súlyát szelemennek;</l>
					<l>Oszlopa dől rendre; cölöpjeit ássák;</l>
					<l>Gödör ha jelenti Buda ó szállását.</l>
				</lg>
				<lg>
					<l>Lábat alá mindjár’, kötnek erős tengelyt,</l>
					<l>Irdatlan kereket, guruló nagy hengert;</l>
					<l>Gulya ökör húzza; a tábor is indul;</l>
					<l>Csak a Mátra szele száll ott meg ezentul.</l>
				</lg>
				<lg>
					<l>Immár Duna mellé hogy lassan elértek:</l>
					<l>Láp a szarufákból készűle temérdek:</l>
					<l>Úszva egyik partról költöznek amarra,</l>
					<l>Lófarkon az ember, tutajon a marha.</l>
				</lg>
				<lg>
					<l>Föld nyomorú népét, az idegen fajtát,</l>
					<l>Ostorral azonban építeni hajták</l>
					<l>Seregestül, amely tud bánni a kővel,</l>
					<l>Vagy arravaló, hogy emelje erővel.</l>
				</lg>
				<lg>
					<l>Sziklát seregestül hordnak vala heggyé,</l>
					<l>Munkában az éjet nappal teszik eggyé;</l>
					<l>Etetik éhszájú csorbáit a falnak,</l>
					<l>Tornyot is az égre, négy szögein, tolnak.</l>
				</lg>
				<lg>
					<l>Hamarább mint vélnéd, vár leszen a várból,</l>
					<l>Kapuit ácsolják nagy erdei szálból,</l>
					<l>Csiga eresztvényre hídját lehidalják,</l>
					<l>Iszonyú mély völggyel körítik az alját.</l>
				</lg>
				<lg>
					<l>Buda király elsőbb a helyet megjárva,</l>
					<l>Építi fa sátrát nagy kő palotára;</l>
					<l>Ernyőt a hunok is körülötte vonnak,</l>
					<l>Tetején lángdúlta födözetlen romnak.</l>
				</lg>
				<lg>
					<l>Budaszállás, amely volt azelőtt, nincsen;</l>
					<l>Ki látni akarja, ide föl tekintsen,</l>
					<l>Sátorait tarkán emeli magosra; -</l>
					<l>Hirtelen így épült Buda új várossa.</l>
				</lg>
				<p>Tizenkettedik ének</p>
				<p>Buda halála</p>
				<lg>
					<l>Már fészeke fölött leng énekem ezúttal,</l>
					<l>Buda forgó napja száll meredek rúddal,</l>
					<l>Este van, este van... késő a madárnak:</l>
					<l>Nem látjátok-e már, hogy’ nőnek az árnyak?</l>
				</lg>
				<lg>
					<l>Buda körül bús éj tornyosodik össze.</l>
					<l>Hanem a sors útján csak pihenő lessz e:</l>
					<l>Új dalok, új dolgok tolmácsai, jőnek,</l>
					<l>Ha Isten erőt ád szegény éneklőnek.</l>
				</lg>
				<lg>
					<l>Etelét említem: hova késik hadban:</l>
					<l>Idejét vesztegli maga önként abban,</l>
					<l>Készántag azon van, mi ürügyön késsék,</l>
					<l>Rettegve haragja izzó kitörését.</l>
				</lg>
				<lg>
					<l>Talán Buda megtér ildomosabb észre,</l>
					<l>Tán pártja elporlik, (szakad is már részre,)</l>
					<l>Tán őmaga lelkét türelemmel győzi,</l>
					<l>Csepprül amíg cseppre boszuját lefőzi.</l>
				</lg>
				<lg>
					<l>Hamar a zendűlést odakinn elnyomta,</l>
					<l>Csak félelem által; vért keveset onta;</l>
					<l>Látatlan előzé iszonyú hadjárat:</l>
					<l>Híre hadat vert meg, vőn be kaput s várat.</l>
				</lg>
				<lg>
					<l>Sok kulcsot ijedve lába elé hoztak,</l>
					<l>Fogoly esett nagy szám, sarc tetemes, gazdag,</l>
					<l>Túszt neki minden hely küldöze hódolva,</l>
					<l>Városok utcáit taposta hatalma.</l>
				</lg>
				<lg>
					<l>Ám adaját császár meg nem adá bérül,</l>
					<l>Hallván ijedelmes rosz hírt Etelérül:</l>
					<l>Hogy az ő országát hódítja magának,</l>
					<l>Népével a húnok, mint urai, bánnak...</l>
				</lg>
				<lg>
					<l>Üzené: túszt, foglyot hamar átaladjon,</l>
					<l>Maga is országán többé ne maradjon,</l>
					<l>Vigye hadát húnok lakozó földére:</l>
					<l>Ugy áll neki császár, mit előbb igére.</l>
				</lg>
				<lg>
					<l>Nagy büszke haraggal Etel erre lobban,</l>
					<l>Igazán vagy színből? maga tudja jobban;</l>
					<l>Színből, igazán is: mert az neki sértő,</l>
					<l>Hogy elébb átadja s várjon adóért ő!</l>
				</lg>
				<lg>
					<l>De meg, Buda miatt késik vala, mondom,</l>
					<l>Haragban a lelke hömpölyög és gondon; -</l>
					<l>Ifju seregét is szoktatnia kell még:</l>
					<l>Látja, hogy a harcban mily öröme telnék.</l>
				</lg>
				<lg>
					<l>Nosza hát indítja, had-izenés nélkül,</l>
					<l>Felel a császárnak mostoha vendégül:</l>
					<l>Mély birodalmába, hét ágra, betörvén</l>
					<l>Omlik hada, mint ár, kavarog mint örvény.</l>
				</lg>
				<lg>
					<l>Valahol megfordul, pusztít, rabol, éget,</l>
					<l>Füstben maga után von egész vidéket,</l>
					<l>Kincsét kirabolja, népeit elhajtja,</l>
					<l>Csak az üres földnek gyász fenekét hagyja.</l>
				</lg>
				<lg>
					<l>Tízszer - husszorosan az adót fölszedték,</l>
					<l>Olly özön a zsákmány, mind’ el se vihették,</l>
					<l>Bíbornak először kopja vala singi, -</l>
					<l>Vagy elégett máglyán, nem vált ura senki.</l>
				</lg>
				<lg>
					<l>Sűrü követ által bezzeg ajánlá már,</l>
					<l>Maga veri följebb adaját a császár:</l>
					<l>Ám Etelét ily szó találja süketnek,</l>
					<l>Látnia szinét sem engedi követnek.</l>
				</lg>
				<lg>
					<l>Sőt a telet is már - Etele azt várja,</l>
					<l>Míg maga hídat ver omló vizek árja:</l>
					<l>Hogy büszke Bizáncnak kapuin döngessen -</l>
					<l>De az idő sorját, kell, sorba kövessem.</l>
				</lg>
				<lg>
					<l>Buda király búsan ödöng vala itthon,</l>
					<l>Bástyái mögött sem érzi magát bizton,</l>
					<l>Keleti pusztákra szomorúan néz ki,</l>
					<l>Hogy mily nagy az ország s kicsiny az ő fészki.</l>
				</lg>
				<lg>
					<l>Mint rácsba először befogott vadállat</l>
					<l>Mozgásra elég tért s nyugtot se’ találhat,</l>
					<l>Jár fel-alá mindig, lép nehanyat s vissza,</l>
					<l>Fejével a rácsot sikeretlen zúzza:</l>
				</lg>
				<lg>
					<l>Úgy, falai közt, jár húnok fejedelme;</l>
					<l>Gyorsabban a testnél hánykódik az elme:</l>
					<l>Ha űl is, ha áll is, ha fekszik, ha alszik:</l>
					<l>Ez nem pihen úgy se, álmába’ viharzik.</l>
				</lg>
				<lg>
					<l>Egy nap is, a várnak hogy néz vala ormán,</l>
					<l>Egyedül a síkra mélázva mogorván,</l>
					<l>Merre Budaszállás lehetett a régi,</l>
					<l>S homályban Etellak messzebbi vidéki:</l>
				</lg>
				<lg>
					<l>Hirtelen az öklét üti homlokához,</l>
					<l>Szeme összébb rándul, egy pontra sugároz,</l>
					<l>Nem a levegőben - lelkébe’ van e pont,</l>
					<l>Hátra szegett fővel nagyot riad, és mond:</l>
				</lg>
				<lg>
					<l>„Mely Isten az égből - te, Hadur, ez eszmét,</l>
					<l>Te adád most nékem, szánván Buda vesztét!</l>
					<l>Vagy valaki, ébren - feledett álomban -</l>
					<l>Mondta nekem?... Sőt te, te Hadur, e nyomban!</l>
				</lg>
				<lg>
					<l>„Mind a hunok tüstént körül arcom’ vennék,</l>
					<l>Magam is, e karddal, győzhetetlen lennék,</l>
					<l>Ha egyszer kezemet ráteszem a kardra,</l>
					<l>Én, Buda király, mint Isten is akarta!</l>
				</lg>
				<lg>
					<l>„De ki lesz a bátor?...” Ezt mondva, szemébe</l>
					<l>Kanyaró ötlött fel, a Kanyaró népe,</l>
					<l>Mely, noha Budával táboroz egy-párton,</l>
					<l>Nem szenvedik ottbenn, csak kívül az árkon.</l>
				</lg>
				<lg>
					<l>Mert nem volt Kanyaró, feje, atyja nemnek,</l>
					<l>Vezeti seprőjét húnnak, idegennek,</l>
					<l>Ki barát és ellen földjén rabol, éget,</l>
					<l>Ki apát anyát ölt, s aluvó vendéget.</l>
				</lg>
				<lg>
					<l>Nem lakik e banda soha sátorszinben,</l>
					<l>Eső, hideg és hév feketíti színben,</l>
					<l>Bőre nem is bőr már, hanem ordas kéreg;</l>
					<l>Nyerge az ágy s tűzhely, hús ez alatt fő meg.</l>
				</lg>
				<lg>
					<l>Békében (e hadnak nincsen soha béke)</l>
					<l>Körül a szomszédság búvó menedéke,</l>
					<l>Onnan idegent is, húnt is rabol átkul;</l>
					<l>Hadban elől ijjeszt, mérföldnyire száguld.</l>
				</lg>
				<lg>
					<l>Mostan Buda mellé, mint keselű, jöttek,</l>
					<l>Díjul akasztófát s aranyt kikötöttek,</l>
					<l>Azt hogy ne találják, ezt hogy ne veszitsék; -</l>
					<l>Kénytelen ámbár, de kellett a segitség.</l>
				</lg>
				<lg>
					<l>Ily hadnak Buda most hivja fejét félre,</l>
					<l>Vala ez a rútak iszonyúbb vezére:</l>
					<l>Daliás hún nép közt nem akadt oly undok,</l>
					<l>Hogy megközelítné amilyet elmondok.</l>
				</lg>
				<lg>
					<l>Kulacsfeje szűkült, pisze orral, lappá,</l>
					<l>Tette a természet, s maga még rútabbá:</l>
					<l>Késsel az ön húsát bemetélte arcán,</l>
					<l>Hogy lenne ijesztő rettenetes harcán.</l>
				</lg>
				<lg>
					<l>Szanaszélyel ritka, müveletlen serték</l>
					<l>Forradozott állát s ajakát kiverték,</l>
					<l>Apró szeme kútból csillog elé, szúrva;</l>
					<l>Hangja ebugatás: vakogó, nyers, durva.</l>
				</lg>
				<lg>
					<l>Ezzel Buda király ered íme szónak,</l>
					<l>Félre mezőn híván, így mond Kanyarónak:</l>
					<l>„Meglátom, Kanyaró, van-e hős sziv benned,</l>
					<l>Etele sátrába, éjszaka, bemenned.</l>
				</lg>
				<lg>
					<l>„Kard függ ott valahol, megismered erről:</l>
					<l>(Hüvely atyjáé volt, megmondta: mi jelről)</l>
					<l>Azt nekem orvúl te... ha nekem elhoznád:</l>
					<l>Aranyban-ezüstben elnyered a hasznát.”</l>
				</lg>
				<lg>
					<l>Megdöbbent Kanyaró, gondola egy hosszat,</l>
					<l>De utóbb fellángol, merni nagyot, rosszat,</l>
					<l>Szája vigyorgástól lőn még iszonyúbbá,</l>
					<l>Dísztelen ily szóra vonogatta csúffá:</l>
				</lg>
				<lg>
					<l>„Kard lesz: de aranyt adj, de sokat; nem bánom;</l>
					<l>Hanem aztán: pfh! pfh!... Etelét nem várom;</l>
					<l>Mert ha Etel itt kap, Hadur, az ebanyja,</l>
					<l>Száz volna se’ ment meg, se maga sem kardja?”</l>
				</lg>
				<lg>
					<l>„Menj, menj, gonosz! Ármány! Buda szól ijedten,</l>
					<l>Mert félek agyon sujt égő nyila itten,</l>
					<l>Vagy az útban, akit káromlani mertél; -</l>
					<l>Jutalmad azonban megvetem a kardér’.”</l>
				</lg>
				<lg>
					<l>Még az nap Kanyaró osztja hadát szélyel,</l>
					<l>Út nélküli úton bújkál vele éjjel,</l>
					<l>Napközben mocsaras helyeken meghúnynak,</l>
					<l>Rettegve bosszúját minden igaz húnnak.</l>
				</lg>
				<lg>
					<l>Harmadik éj amint fordul ilyen napra,</l>
					<l>Mind összeverődtek tornyos Etellakra,</l>
					<l>Állítja vezérük ide-oda lesbe,</l>
					<l>Útat előálmon egyedül keres be.</l>
				</lg>
				<lg>
					<l>Krimhilda Etelnek szép nője azonban</l>
					<l>Távoli férjéhez vala édes gondban,</l>
					<l>Nem alutt, az álom csak játszva kerülte,</l>
					<l>Fohásza galambit férje után küldte.</l>
				</lg>
				<lg>
					<l>Hattyu fehér teste forog a hab ágyon,</l>
					<l>A lelke meg úszkál tenger hiu vágyon,</l>
					<l>Apró pihegését únja Aladárnak;</l>
					<l>Körül éjsűrítő nagy kárpitos árnyak.</l>
				</lg>
				<lg>
					<l>Hall egyszer odalenn, mint paripa prüsszét:</l>
					<l>Megörül: hirmondó! felugorva néz szét:</l>
					<l>Etele tornácán hadi mént kötött meg</l>
					<l>Valaki... „jaj! nem más - édes uram jött meg!”</l>
				</lg>
				<lg>
					<l>Veti hamar leplét karcsu derekára,</l>
					<l>Minden erén futkos szerelem hangyája;</l>
					<l>Függő folyosón át az urához indul,</l>
					<l>De megáll rettenve útja közepin tul.</l>
				</lg>
				<lg>
					<l>Idegen a férfi, dísztelen a termet,</l>
					<l>Mely palotából jön s lova hátán termett:</l>
					<l>„Ki az ott, ilyenkor?” - De nem is áll szónak;</l>
					<l>Vércse sikoltása űzi az asszonynak.</l>
				</lg>
				<lg>
					<l>Tüstént aluvó őr, valamennyi, támad;</l>
					<l>Két ujján Kanyaró füttyent vala hármat,</l>
					<l>Éh farkasi oztán törnek elő jelre;</l>
					<l>Virrada sok alvó örökös éjjelre.</l>
				</lg>
				<lg>
					<l>Így sikerült vérben által verekedni,</l>
					<l>De zsákmányt Kanyaró nem mer vala vetni;</l>
					<l>Seregét oszlatja: el, el, a határra!</l>
					<l>Egyedül a kardot viszi meg Budára.</l>
				</lg>
				<lg>
					<l>Mellyet nagy örömmel Buda király másnap</l>
					<l>Mutat elő s büszkén a többi tanácsnak,</l>
					<l>Dicsekszik: az éjjel csoda által nyerte;</l>
					<l>Jobban Etellakról tudják hazaszerte.</l>
				</lg>
				<lg>
					<l>Mindenfele a hír onnan eredt szélyel,</l>
					<l>Összetalálkozván Buda más hírével:</l>
					<l>Hogy az Isten kardját csudaképen nyerte; -</l>
					<l>Nem hiszi egy ember neki, országszerte.</l>
				</lg>
				<lg>
					<l>Sőt a maga pártja, az is elpártolna,</l>
					<l>Etelétől immár menedék ha volna;</l>
					<l>Újult bizodalmát öli halvány kétség:</l>
					<l>Így orozott kardban, vajh, lesz-e segítség!</l>
				</lg>
				<lg>
					<l>Etelének is vün hírt Hilda futára,</l>
					<l>Mikor a kard eltünt, s hova tünt: Budára.</l>
					<l>O - jaj!...akkor látták (egy hangja se hallszott)</l>
					<l>Sápadni először azt a piros arcot.</l>
				</lg>
				<lg>
					<l>Elsápada, elhalt kisérteti zölddé,</l>
					<l>Azután izzó vér sebesen megtölté,</l>
					<l>Azután ültéből felrándula, tenni,</l>
					<l>S dörmöge mély hangon: „haza fogunk menni.”</l>
				</lg>
				<lg>
					<l>Követét császárnak hívatja magához,</l>
					<l>Adaját hogy rakják; engedi, lábához,</l>
					<l>Túszt neki és foglyot átaladat renddel,</l>
					<l>Haza indúlásra napot órát rendel.</l>
				</lg>
				<lg>
					<l>S már, mint szele égi tüzes háborúnak,</l>
					<l>Zúg jötte felől hír a haragos húnnak,</l>
					<l>Mindenfele a nép elképzeli s borzad</l>
					<l>Budára szegényre az iszonyú rosszat.</l>
				</lg>
				<lg>
					<l>Mint hegy ha szakadna, mint ég ha omolna,</l>
					<l>Világ tengelye mint dűlőbe’ ha volna:</l>
					<l>Úgy képzeli a nép - vagy mi nagyobb rosszat</l>
					<l>Etele haragja, Buda bűne hozhat.</l>
				</lg>
				<lg>
					<l>Még útban eléje, urok elé, mennek</l>
					<l>Sokan a fő húnok, fejei a nemnek,</l>
					<l>De nem meri egy se Buda pártját fogni,</l>
					<l>Etele szívébe könyörű szót lopni.</l>
				</lg>
				<lg>
					<l>Detre is ott van már, kelleti hüségét,</l>
					<l>(Átkozva magában Buda semmiségét.</l>
					<l>Lelke a jövendőn szomorún kóvályog.)</l>
					<l>S vele mind a többi idegen királyok.</l>
				</lg>
				<lg>
					<l>Föl, Keveházának, seregét vezérli</l>
					<l>Etele; ott áldoz; Érdet nyomon éri,</l>
					<l>Buda új városnak fordul, folyam ellen,</l>
					<l>Téteny előfokján föltetszik az ellen.</l>
				</lg>
				<lg>
					<l>Hamar, ezt meghallván, Buda kaput zárat,</l>
					<l>Nagy körösztbálvánnyal segíti a zárat,</l>
					<l>Dobogót felvonnak szédűletes árkán,</l>
					<l>Nyíllal, kopiával tövises a párkány.</l>
				</lg>
				<lg>
					<l>Hal úszva - király mond - madár ha repülve</l>
					<l>Ember fia nem jő itt csuda nélkül be:</l>
					<l>Mert elfogy előtte, akármi felől jön,</l>
					<l>És meghasad a föld, bármerre kerüljön.</l>
				</lg>
				<lg>
					<l>Etele azonban már nem vala távol,</l>
					<l>Körül a hegységet megszállta hadával;</l>
					<l>Kapu elé mindjár’ szót szólani küldött,</l>
					<l>S nagy hangon alólrul beszéle a küldött:</l>
				</lg>
				<lg>
					<l>„Buda király hol van? Álljon maga szónak. -</l>
					<l>Etele küld engem, ura minden húnnak,</l>
					<l>Seregével ott ím a bérceket űli,</l>
					<l>Ezt a madárfészket pöhölyre becsűli.</l>
				</lg>
				<lg>
					<l>„Hegyet az árkába onnanfölül ontat,</l>
					<l>Falaid ormóján tapos országútat,</l>
					<l>Valaki él ottbenn, úgy tartsa, nem élne,</l>
					<l>Fiúval az apját vetteti kardélre.</l>
				</lg>
				<lg>
					<l>„De ha Isten kardját meghozva, köszöntöd,</l>
					<l>Kapuid, sarkából, mély porba ledöntöd,</l>
					<l>Egyszer ha vonúl át városodon népe:</l>
					<l>Fogad utolszor még atyafi kedvébe.”</l>
				</lg>
				<lg>
					<l>„Se kaput, sem kardot! - felelt Buda hévvel, -</l>
					<l>Holt testemen át csak ha bejő népével!</l>
					<l>De, ha esdő szóval maga hozzám jön be,</l>
					<l>Fogadom a pártost régi kegyelmembe.”</l>
				</lg>
				<lg>
					<l>Kaccanva Etele érti meg e választ:</l>
					<l>Ha ha!... egy jó kardot fegyveriből választ</l>
					<l>S indúla, menőben derekára kötvén,</l>
					<l>Mind az urak kérik, őt nyomba követvén.</l>
				</lg>
				<lg>
					<l>Ne menjen! ez ármány; Hadurra? hová megy:</l>
					<l>Azok ott nagy tábor; maga hős, de lám egy; -</l>
					<l>Esennen a hún fők köntösit érintik:</l>
					<l>De szeme szikrái vissza vadúl intik.</l>
				</lg>
				<lg>
					<l>Jutva le a várhoz (mely Ó-Buda mostan),</l>
					<l>Parancsola tüstént: nyíljék kapu ottan,</l>
					<l>Hidat alá döntnek, kaput elé tárnak;</l>
					<l>Mögötte bezúdúl tengelye a zárnak.</l>
				</lg>
				<lg>
					<l>Buda pedig öccsét várja vala bástyán,</l>
					<l>Messzire megrémült vérszínü palástján,</l>
					<l>Haja merevedni sisak alatt kezde,</l>
					<l>Hálója halálnak szemeit környezte.</l>
				</lg>
				<lg>
					<l>Szólni akar - nem tud: hozzá ne eresszék,</l>
					<l>Karddal ez egy embert odalenn elvesszék;</l>
					<l>De nem is voln’ aki e szóra királynak</l>
					<l>Végezze parancsát: mint kőszobor állnak.</l>
				</lg>
				<lg>
					<l>Amint közelebb jő, amint szeme villan,</l>
					<l>Duzzad egész teste, majd rászakad ollyan,</l>
					<l>Harag a nézése, harag a járása,</l>
					<l>Szorul összébb köztük levegő nyilása:</l>
				</lg>
				<lg>
					<l>Fegyvertelen az bár - szegény Buda elhűl,</l>
					<l>Hamar Isten kardját rántja ki védelmül,</l>
					<l>Önkintelen ádáz Etelétől ója,</l>
					<l>Noha érzi eljött éltének utója.</l>
				</lg>
				<lg>
					<l>Etel is, szó nélkül, csak ölü-sívással,</l>
					<l>Ránt ellene szablyát; küzdenek egymással;</l>
					<l>Messze a viadal késő zaja csattog;</l>
					<l>Nézi a két tábor, fölöttük, alattok.</l>
				</lg>
				<lg>
					<l>Ott nem az Istenkard által Buda vívik,</l>
					<l>(Kezében acélja csak acél tudnillik;)</l>
					<l>Emberül ő harcolt maga emberségén;</l>
					<l>Bajnok vala ifjan, s bús élete végén.</l>
				</lg>
				<lg>
					<l>Harmadszeren amint zúdúltanak össze:</l>
					<l>Etel Buda kardját kiröpité messze;</l>
					<l>Oda lőn az; testét veszni hagyá hátul,</l>
					<l>Megfutva halálnak mereven arcátul.</l>
				</lg>
				<lg>
					<l>Még egyszer üvöltvén, Etele szökellik,</l>
					<l>Vállközön a kardját belemártá mellig;</l>
					<l>Arccal, Buda ki volt, a porba merűle,</l>
					<l>Iszonyú csendesség fagya meg körűle.</l>
				</lg>
				<lg>
					<l>Ám had ura Isten jól látva egéből,</l>
					<l>Hunokért nagy könnyű csordúla szeméből;</l>
					<l>„Jaj! betelik, mondá, már íme betelnek -</l>
					<l>Népe jövendői számlálva Etelnek.</l>
				</lg>
				<lg>
					<l>„Isten, alant földjén, ő lehetett volna;</l>
					<l>De nagy ily kísértés, földi halandóra” -</l>
					<l>Szólt; és megnyugodott, könnyét letörölvén:</l>
					<l>Hogy örök-állandó amaz erős törvény.</l>
				</lg>
				<lg>
					<l>Ezalatt tornyáról magas palotának</l>
					<l>Rohan alá, hajh! már özvegye Budának;</l>
					<l>Szöghaja kígyóit tépi, előfutva,</l>
					<l>S üvölt habos ajkkal, még oda sem jutva:</l>
				</lg>
				<lg>
					<l>„Ilda, kevély Hilda! Krimhilda kegyetlen!</l>
					<l>Verjen meg az átok! ne maradj veretlen!</l>
					<l>Soha te fiadnak örömét ne érjed!</l>
					<l>Vesszen ki magostul vele gyilkos férjed!</l>
				</lg>
				<lg>
					<l>Kínnal fiad elveszd, kínnal akit szültél:</l>
					<l>De ne örülj akkor, mint akkor örültél!</l>
					<l>Kit élnie szűltél: szűld szörnyű halálra!...”</l>
					<l>Jajgata, és mint holt, lerogyott urára.</l>
				</lg>
				<lg>
					<l>Etele is eszmélt asszonyi fájdalmán,</l>
					<l>Össze a hős rendült neje nevét hallván,</l>
					<l>Lába előtt, vérből, néz vala egy pontot,</l>
					<l>Tompa sötét hangon ily szavakat mondott:</l>
				</lg>
				<lg>
					<l>„Ne átkozd, iszonyú! nem vétkes az ebben;</l>
					<l>Ártatlan a gyermek az apai tettben.</l>
					<l>Átkod Keveházból nem fogja kivájni...</l>
					<l>Tora, temetése leszen ott királyi.”</l>
				</lg>
				<lg>
					<l>Búgással az asszony szemeit a sebbe</l>
					<l>S arcát, könyü nélkül, temeté mélyebbre;</l>
					<l>Sírtak hölgyei mind. Most a csuda-kardot</l>
					<l>Fölveszi egy fő hún, ki Budával tartott.</l>
				</lg>
				<lg>
					<l>Vitte, odanyújtá Etele királynak,</l>
					<l>Némán háta megett a többije állnak.</l>
					<l>Megrázkodik a hős, markolat érintvén;</l>
					<l>De legott felszólal, nagy körbe tekintvén:</l>
				</lg>
				<lg>
					<l>„Hun urak, mit néztek! ez csak az én tettem,</l>
					<l>Megvan. Szigorún, de igazán büntettem.</l>
					<l>Ezután bő ajtó nyílik kegyelemre:</l>
					<l>Nem vetem a multat senkinek én szemre.</l>
				</lg>
				<lg>
					<l>„Hunok! Isten kardját emelem rá fenjen:</l>
					<l>Mind a világvégig általa kimenjen</l>
					<l>Népünk birodalma, neve, dicsősége!...</l>
					<l>Örökkön örökké nem lesz soha</l>
				</lg>
				<p>Vége</p>
			</div>
		</body>
	</text>
</TEI>