<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="AranyJ_00597_0939" xml:lang="hu" xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">Daliás idők [1]</title>
				<author>
					<persName>
						<surname>Arany</surname>
						<forename>János</forename>
					</persName>
					<date from="1817" to="1882">1817-1882</date>
					<idno type="VIAF">95251869</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Vida</surname>
						<forename>Bence</forename>
					</persName>
					<persName>
						<surname>Bajzát</surname>
						<forename>Tímea</forename>
						<forename>Borbála</forename>
					</persName>
					<persName>
						<surname>Karabulut</surname>
						<forename>Aslihan</forename>
					</persName>
					<persName>
						<surname>Szlávich</surname>
						<forename>Eszter</forename>
					</persName>
					<persName>
						<surname>Timári</surname>
						<forename>Mária</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">50</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>Daliás idők [1]</title>
					<author>
						<persName>
							<surname>Arany</surname>
							<forename>János</forename>
						</persName>
						<idno type="VIAF">95251869</idno>
					</author>
					<relatedItem type="copyText">
						<bibl>
							<title>Arany János összes költeményei</title>
							<date when="1997-11-12"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/00500/00597"/>
							<respStmt>
								<resp>Original Electronic Edition</resp>
								<persName>
									<surname>Drótos</surname>
									<forename>László</forename>
								</persName>
								<persName>
									<surname>Hevele</surname>
									<forename>István</forename>
								</persName>
								<persName>
									<surname>Pétery</surname>
									<forename>Kristóf</forename>
								</persName>
								<persName>
									<surname>Varga</surname>
									<forename>Mónika</forename>
								</persName>
								<persName>
									<surname>Kiss</surname>
									<forename>András</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>Daliás idők [1]</head>
				<p>Toldi szerelmének első dolgozata</p>
				<p>1849-1853</p>
				<p>Első ének</p>
				<p>,Az idő akkoron szép folyással vala,
                    Az bálványimádás immár megszünt vala.’</p>
				<p>Ilosvai</p>
				<p>1</p>
				<lg>
					<l>Visszanéz a magyar, sóhajtva néz vissza,</l>
					<l>Te dicső hajdankor! fényes napjaidra;</l>
					<l>Szomorú tallóján ösi hírnevének,</l>
					<l>Hej! csak úgy böngéz már valamit - mesének.</l>
					<l>Én is visszanézek, el-elképzelődöm,</l>
					<l>Toldi jut eszembe, régi ösmerősöm;</l>
					<l>Látok győzedelmes nagy királyt és szép hont,</l>
					<l>Krónikám ezekről illyen éneket mond.</l>
				</lg>
				<p>2</p>
				<lg>
					<l>Már lecsöndesűlt a háborúk morajja,</l>
					<l>Felvirult a béke, mint a zöld olajfa;</l>
					<l>Már pihent a bajnok maga kénye-kedvén,</l>
					<l>Nehezebb időkre erőt gyűjtögetvén:</l>
					<l>De Lajos kerűlte puha párnaszékét,</l>
					<l>Mert neki nagy lelke nem hagy vala békét:</l>
					<l>„Elmegyek, fordúlok egyet-kettőt,” szóla,</l>
					<l>„Hiszen én vagyok az ország számadója.”</l>
				</lg>
				<p>3</p>
				<lg>
					<l>Senkinek se mondá, titkon útra készült,</l>
					<l>Ócska dolmányt szerze, s egy ütött-kopott szürt</l>
					<l>Rossz süveg fejében, vállain kötőfék,</l>
					<l>Akkor egy otromba lóra fészkelődék:</l>
					<l>Lovait kereste, mint szegény kárvallott,</l>
					<l>Szedte a begyébe amit látott, hallott:</l>
					<l>Merre mi panasz van; mi a népség terhe;</l>
					<l>Hogy teszik a törvényt a szegény emberre.</l>
				</lg>
				<p>4</p>
				<lg>
					<l>Három nap bolyonga. Harmadnap estenden</l>
					<l>Megállott egy falu végin, hogy pihenjen:</l>
					<l>Gyönyörű mező volt, bokáig érő gyep,</l>
					<l>Leszállott a lórul, gondolá, hogy étet.</l>
					<l>A nap is fejét már hajtá nyúgalomba,</l>
					<l>Piros paplanát szép orcájára vonva;</l>
					<l>Hát neki hol vetnek, vajon, ágyat, hol hál?</l>
					<l>Szállást kér valamely jószivű bokornál.</l>
				</lg>
				<p>5</p>
				<lg>
					<l>Nagy fejér ház volt a falu szélső háza,</l>
					<l>Oda ment itatni, hogy kizaboláza;</l>
					<l>Nyitva volt a kapu, azaz nem is nyitva,</l>
					<l>Hanem a sarkából messze kihajítva.</l>
					<l>A kutyák azonban rátámadtak csúnyán,</l>
					<l>De a kúton álla egy szép hajadon lyány,</l>
					<l>Szólott a kutyáknak, ezek szót fogadtak</l>
					<l>S egyenkint morogva hátra sompolyogtak.</l>
				</lg>
				<p>6</p>
				<lg>
					<l>Akkor mond a király: „Szépséges kisasszony,</l>
					<l>Útas ember vagyok, szabad-e itatnom?”</l>
					<l>Felelt a leányzó: „Ugyan hogyne volna,</l>
					<l>Szegény ember, - hanem hova megyen már ma?</l>
					<l>Jobb bizony, ha nálunk megpihen kegyelmed.</l>
					<l>Holnap idejében megint útra kelhet.”</l>
					<l>És a szép szavakhoz nézett is oly szépen,</l>
					<l>Hogy repesett a szív a király mellében.</l>
				</lg>
				<p>7</p>
				<lg>
					<l>De felelt az útas: „Követem személyét,</l>
					<l>Illyen úri háznál nem forgottam én még;</l>
					<l>Másutt is találok valamely szállásra:</l>
					<l>Úrnak úr, szegénynek szegény az ő társa.”</l>
					<l>Hallá ezt a gazda, és a tornác alól</l>
					<l>Parancsolva-formán a beszédjébe szól:</l>
					<l>„Igen hát, öcsém, de nem addig van ám az!</l>
					<l>Ki itt esteledik, bizony itt is hál az.”</l>
				</lg>
				<p>8</p>
				<lg>
					<l>Avval hátra inte s előjött egy szolga:</l>
					<l>„Péter, a lovat kend beköti az ólba,</l>
					<l>Te pedig, barátom, gyer a házba vélem,</l>
					<l>Mert nem mégy el innét, engem úgy segéljen?”</l>
					<l>Tetszett e magyar szív a fejedelemnek:</l>
					<l>Nem is a kis házba, a felházba mentek;</l>
					<l>Ott az asztalfőre ülteti vendégét;</l>
					<l>Hasztalan szabódik, nem hágy neki békét.</l>
				</lg>
				<p>9</p>
				<lg>
					<l>„Angyalom Piroskám,” a gazda kiszólal,</l>
					<l>„Hoznál egy ital bort a fejér kancsóval!”</l>
					<l>Megfogadta a szót, az edényt kimosta</l>
					<l>S felhozá a jó bort gyönyörű Piroska.</l>
					<l>„Nosza, édes lyányom, mutass emberséget,”</l>
					<l>Unszolá az apja, „kínáld a vendéget.”</l>
					<l>Ráköszönte a lyány, de rögtön kifordult,</l>
					<l>Tüzes lett a képe, de nem a kis bortul.</l>
				</lg>
				<p>10</p>
				<lg>
					<l>Míg Piroska dolgát végezé a konyhán,</l>
					<l>Folyt a szó odabenn, az ital is folyván;</l>
					<l>Mikor pedig a tál asztalra kerűle,</l>
					<l>Mind a hárman helyet foglaltak körűle:</l>
					<l>Legfelűl a király, oldalvást a gazda;</l>
					<l>Szembe a királlyal, legalul, Piroska:</l>
					<l>Hej! ha tudta volna, az útas ki légyen,</l>
					<l>Vacsorája miatt megölné a szégyen.</l>
				</lg>
				<p>11</p>
				<lg>
					<l>Pedig volt, amennyi szemnek szájnak kellett:</l>
					<l>Szép fejes saláta, kövér bárány mellett;</l>
					<l>Jó lepény, turóval; eper és cseresznye;</l>
					<l>Lépes méz, a kasbul frissiben lemetszve,</l>
					<l>Tiszta mint az arany, illatos, mert rajta</l>
					<l>Kedvesen megérzett a virág zamatja;</l>
					<l>Hozzá a jeles bor, érmelléki fajta,</l>
					<l>S a szép lyány mosolygó, piros ábrázatja.</l>
				</lg>
				<p>12</p>
				<lg>
					<l>Mindez a királynak tetszett igen nagyon,</l>
					<l>Kicsi kéne hozzá, hogy magán kiadjon,</l>
					<l>Úgy kinyilt a szíve, oly nehéz volt néki,</l>
					<l>Hogy magát egészen mért nem öntheté ki.</l>
					<l>Lelkéről a titok - ez a lenge fátyol -</l>
					<l>Mint az árnyék, majd-majd ellebbent magától;</l>
					<l>De meg’ arra gondolt: hátha megijednek?</l>
					<l>Mért szakassza végit ennek a jó kedvnek?</l>
				</lg>
				<p>13</p>
				<lg>
					<l>„Ejnye öcsém, azt se kérded, kinek hínak:</l>
					<l>Ha hallottad hírét a vén Rozgonyinak”</l>
					<l>Szóla most a gazda: „Pedig úgy illenék,</l>
					<l>Hogy már most egymásra kancsót ürítenénk.</l>
					<l>Más egészségiért, a magunk javáért,</l>
					<l>Új barátságunknak állandó voltáért,</l>
					<l>Hazáért, királyért... hanem még egy hija:</l>
					<l>Becsűletes neved, édes atyámfia?”</l>
				</lg>
				<p>14</p>
				<lg>
					<l>Válaszolt az útas: „Éltesse az Isten!</l>
					<l>A Rozgonyi urak híres urak itten,</l>
					<l>Gazdagok, vitézek, amint hébe-hóba</l>
					<l>Emlegetni hallám, gyermekségem óta.</l>
					<l>Makkos erdejök nagy; faluik, pusztáik,</l>
					<l>Ménes-, gulyabeli és sertés marháik; -</l>
					<l>Hogy-hogy nagy jó uram épen azok féle!</l>
					<l>Tartsa meg az Isten, háza örömére.”</l>
				</lg>
				<p>16</p>
				<lg>
					<l>„Különben Apáti volna lakóhelyem,</l>
					<l>S mikor otthon vagyok Csuta György a nevem;</l>
					<l>Csuta most, de apám azt vítatta holtig,</l>
					<l>(Hamis bor, az ember nyelve hogy’ megoldik!):</l>
					<l>Azt vítatta, mondom, szegény jámbor öreg,</l>
					<l>Hogy a nemzetségük Árpád vérbül ered</l>
					<l>Lyányágon. S neheztelt, hogy nem hitte senki,</l>
					<l>... Lánchordtát, nagy uram, csak ne nevessen ki.”</l>
				</lg>
				<p>17</p>
				<lg>
					<l>Felelt Rozgonyi úr: „Mondasz, hé, valamit:</l>
					<l>Régóta vizsgálom képed vonásait:</l>
					<l>Szemed járásából mindjárt kiláttam azt</l>
					<l>Hogy, ha nem vagy is úr, nem vagy épen paraszt.</l>
					<l>Ki tudja? ki merne hitet mondani rá?</l>
					<l>Hol fel a talpával a kerék, hol alá;</l>
					<l>Bocskor a lábán ma sok régi nemesnek:</l>
					<l>Megjárod bizony, ha még királynak tesznek!”</l>
				</lg>
				<p>18</p>
				<lg>
					<l>Jót nevettek rajta mint valamely tréfán;</l>
					<l>Mosolygós arcával távozott a szép lyány;</l>
					<l>Csuta György pedig szólt (már csak így nevezem):</l>
					<l>„Hm! királynak? engem? nehezen, nehezen...</l>
					<l>De, négy szem közt mondva, bizony a mostani</l>
					<l>Királyra is tudnánk sok hibát mondani -”</l>
					<l>„Mit!” kiált Rozgonyi: „öcsém uram, hallja!...”</l>
					<l>S rácsapott öklével a kemény asztalra.</l>
				</lg>
				<p>19</p>
				<lg>
					<l>Nevetett a király: „No no, édes uram</l>
					<l>Hanem, szó ami szó, gyönyörű lyánya van:</l>
					<l>Milyen a járása, termete, milliom!</l>
					<l>Csak úgy libeg-lobog, mint egy szál liliom.”</l>
					<l>Ránézett a gazda, amúgy kétkedőleg,</l>
					<l>Hogy minek gondolja: tán leánynézőnek?</l>
					<l>Miután a szemét az nem sütötte le,</l>
					<l>Sohajtván egy nagyot, ily szókkal felele:</l>
				</lg>
				<p>20</p>
				<lg>
					<l>„Haj!” elkezdi „mondjam? ne mondjam? mi haszna</l>
					<l>Minden embernek van baja meg panassza,</l>
					<l>S én az én bajomat meg nem gyógyíthatom:</l>
					<l>Nekem ez az egy lyány örömem, bánatom.</l>
					<l>Örömem szépsége, örömem jósága,</l>
					<l>Ő lelkemnek lelke, szememnek világa,</l>
					<l>Házam drága kincse, kertem gyöngyvirága:</l>
					<l>De mégis hiába: hej! mégis hiába.</l>
				</lg>
				<p>21</p>
				<lg>
					<l>„Mert van egy új törvény - hallhatád is, hogy mi -</l>
					<l>Kár volt a királynak azt a törvényt hozni,</l>
					<l>Hogy fiágra szóló, apárul-maradtat,</l>
					<l>Kinek fia nincsen, lyányára nem hagyhat.</l>
					<l>Ez az én keservem, ez az én bánatom.</l>
					<l>Renyhe fog civódni sok szép birtokomon,</l>
					<l>Idegen rokonság, kinek életemben</l>
					<l>Egy pohár borát, egy jó szavát nem vettem.”</l>
				</lg>
				<p>22</p>
				<lg>
					<l>Nekiszomorodott rajta egy kicsínyég,</l>
					<l>Szomorúbb is volna, hogyha rá nem innék</l>
					<l>És ha nem biztatná akivel beszélget,</l>
					<l>Jó tanácsot adván, és jó reménységet.</l>
					<l>De Lajos elkezdi gondolkozás után:</l>
					<l>„Volt-e már evégett, nagy jó uram, Budán?”</l>
					<l>Fejét rázta, hogy nem; igazán, nem is volt,</l>
					<l>Azt se tudta, hogy mért kérdi Lajos e szót.</l>
				</lg>
				<p>23</p>
				<lg>
					<l>„No hát” mond az útas, „fogadja tanácsom,</l>
					<l>Menjen a királyhoz, kérje meg alásson:</l>
					<l>Uram fejedelmem, én ez meg ez vagyok,</l>
					<l>Felségedhez ebben meg ebben fáradok,</l>
					<l>Nevezet szerint hogy van nekem egy lyányom,</l>
					<l>De fiam nincs, kire a birtokom szálljon:</l>
					<l>Tegye azt felséged mintha fiú volna,</l>
					<l>Írja örökségem kedves leányomra.”</l>
				</lg>
				<p>24</p>
				<lg>
					<l>Megörült a gazda: „Héj be áldott szó ez!</l>
					<l>Hogyne tenném meg, ha tudnám hogy való lesz.</l>
					<l>Beh nem válogatnék gazdag vőlegénybe’!</l>
					<l>Lenne itt elég, mit aprítni a téjbe.</l>
					<l>Öcsém, öcsém: akkor én csak embert néznék,</l>
					<l>Nem kéne egyéb, mint személyes vitézség:</l>
					<l>Ki mindet legyőzné vitézi játékon,</l>
					<l>Annak adnám díjul kedves ajándékom.”</l>
				</lg>
				<p>25</p>
				<lg>
					<l>Ragyogott a szeme, az orcája égett,</l>
					<l>Mintha így biztatta volna a vendéget:</l>
					<l>„No fiú, ha tetszik a Rozgonyi lyánya,</l>
					<l>Állj elő, mutasd meg hogy te sem vagy gyáva.”</l>
					<l>Pedig a királynak más volt a fejében,</l>
					<l>Szíve választottja van már neki régen:</l>
					<l>Valakinek szánta, hej! valaki-másnak</l>
					<l>Rozgonyi Piroskát: derék Toldijának.</l>
				</lg>
				<p>26</p>
				<lg>
					<l>Még egy jó darabig fenn beszéltek erről,</l>
					<l>Azután egyébről, azután mindenről,</l>
					<l>Azután késő lett, a király is bágyadt</l>
					<l>S megveté Piroska a drágaszép ágyat.</l>
					<l>Apjának, magának ott az első házban,</l>
					<l>Vendégnek külön, egy benyiló szobában:</l>
					<l>Cifrát, mennyezetest, négy oszlopon állót,</l>
					<l>Kétfelé hajtván a selyem szunyoghálót.</l>
				</lg>
				<p>27</p>
				<lg>
					<l>Mielőtt azonban a dagadó párnák</l>
					<l>A király szemeit nyugalomba zárnák,</l>
					<l>Mielőtt az ágyba fekünnék; mely tiszta</l>
					<l>Színével, szagával édesdeden hítta:</l>
					<l>Pergamen levelet vett ki tarsolyábul,</l>
					<l>Megirá, pecsétet is nyomott rá hátul,</l>
					<l>Kis gyürü pecsétet egy darab viaszra, -</l>
					<l>De azért csak annyi volt annak a haszna.</l>
				</lg>
				<p>28</p>
				<lg>
					<l>Mert midőn a király hajnal hasadtával</l>
					<l>Fölkele, hogy számot vessen a gazdával,</l>
					<l>(Nehéz számadás volt, nehezen lett vége:</l>
					<l>Telhetetlen volt a gazda szívessége);</l>
					<l>Mikor elbucsúzott, kétszer, háromszor is,</l>
					<l>S utána néztek, míg elűlt a por is:</l>
					<l>Vánkos alatt a lyány ilyen írást lelvén,</l>
					<l>Olvasá, de a szó fennakadt a nyelvén:</l>
				</lg>
				<p>29</p>
				<lg>
					<l>„Rozgonyi Piroska, Rozgonyi Pál lyánya,</l>
					<l>Fiú gyanánt lészen apja vagyonába’ -</l>
					<l>Egyetlen örökös, ura mindenének,</l>
					<l>Dísze, fentartója a Rozgonyi névnek.</l>
					<l>Harci játékot tart piros pünkösd napján,</l>
					<l>S ki legbajnokabb lesz, azé legyen a lyány,</l>
					<l>Mert ezt így helyesnek és jónak találja</l>
					<l>LAJOS, Magyarország mostani királya.”</l>
				</lg>
				<p>30</p>
				<lg>
					<l>Fölösleges volna hosszan elbeszélnem,</l>
					<l>Mint elálmélkodtak ezen a levélen,</l>
					<l>A levélen is, de hát még az iróján,</l>
					<l>S mennyifélét gondolt a szép eladó lyány.</l>
					<l>A pünkösd azonban már nem vala távol,</l>
					<l>El-elmúlt egy-egy nap Isten jóvoltából;</l>
					<l>Nehezen is várták, készültek is nagyon -</l>
					<l>Majd meglátjuk, de most egykicsit elhagyom.</l>
				</lg>
				<p>Második ének</p>
				<p>,Történék, hogy ismét esék gyilkosságba,
                    Melyért következék néki bujdosása.’</p>
				<p>Ilosvai</p>
				<p>1</p>
				<lg>
					<l>Rozgonyi lakása nem valami fényes,</l>
					<l>De akkor-időhöz nem is volt szegényes,</l>
					<l>Nem gyalázta vályog erős tégla falát,</l>
					<l>Sok henye kőtámasz terhelte oldalát.</l>
					<l>Fűzes Tisza partján, Keszi helység mellett,</l>
					<l>Kék erdő tövéből messze fehérellett;</l>
					<l>Maga birta Keszit az öreg Rozgonyi:</l>
					<l>De más falu volt az, nem ez a mostani.</l>
				</lg>
				<p>2</p>
				<lg>
					<l>Nagyolotta másszor Pál gazda e lakot,</l>
					<l>Ha vendége nem ment, az útról is fogott:</l>
					<l>De most annyi sok nép hova tud szorulni?</l>
					<l>Mivel hólyag gyanánt nem lehet felfúni.</l>
					<l>Kicsi ház, sok vendég: nincs gyalázatosabb;</l>
					<l>Mintha ezt kiáltná: odakinn tágasabb!</l>
					<l>Maga, háztájéka gúny legyen, nevetség?</l>
					<l>Inkább olyat teszen, hogy megemlegessék.</l>
				</lg>
				<p>3</p>
				<lg>
					<l>Kinn, a háza megett, puha szíkes gyepen,</l>
					<l>A viadal helyét kimérte kereken,</l>
					<l>És körűlszegette cifra új korláttal,</l>
					<l>Magasan, hogy a ló se ugorja átal.</l>
					<l>Kívül e sorompón várost építtete,</l>
					<l>Deszka és cölöp volt annak épűlete,</l>
					<l>Amelyet bevontak becses szőnyegekkel:</l>
					<l>S készen vala mindez, pünkösd napján, reggel.</l>
				</lg>
				<p>4</p>
				<lg>
					<l>Gyült azonban a sok fényes úri vendég,</l>
					<l>Férfi-, asszonycseléd, ifiú leventék;</l>
					<l>Keszi csendes táján támad szokatlan zaj,</l>
					<l>Közel, mint egy vásár, messziről mint a raj.</l>
					<l>Ott van az ifjúság színe, lángja, lelke,</l>
					<l>Virágos azoktól a Rozgonyi telke;</l>
					<l>Cifra köntös, szerszám, lovak, hadi készség,</l>
					<l>Külön mind egy-egy kincs, többi közt csekélység.</l>
				</lg>
				<p>5</p>
				<lg>
					<l>Hajnalban a konyha már füstölni kezdett,</l>
					<l>Valamint a méhkas, az is megeresztett:</l>
					<l>Rajja megszállott egy hátulsó udvaron:</l>
					<l>Ott egész ökör sül, itt az apró barom.</l>
					<l>S mint a hangya sereg, cipelvén tojásit,</l>
					<l>Egy rész mindig megyen, mindig jő a másik;</l>
					<l>Azt miveli ki s be szakács-asszony, kukta,</l>
					<l>Szolgáló, bejáró - soha nincsen nyugta.</l>
				</lg>
				<p>6</p>
				<lg>
					<l>De Piroska nem lát konyhához e napon,</l>
					<l>Ki sem mer szegényke nézni az ablakon;</l>
					<l>Lopva ugyan egyszer fölment a padlásra,</l>
					<l>Onnan leskelődött, hogy senki ne lássa.</l>
					<l>Jól esett az neki, öröme telt benne,</l>
					<l>Hogy őérte fárad annyi szép levente;</l>
					<l>Mint virágos kertben, köztük úgy válogat:</l>
					<l>„Ezt szeretném - vagy ezt - nem azt - a másikat.”</l>
				</lg>
				<p>7</p>
				<lg>
					<l>Mikor aztán a nap úgy kenyér-ebéden,</l>
					<l>Vagy talán még feljebb lehetett az égen,</l>
					<l>A fiatalság is várakozni restelt:</l>
					<l>Viadal birákat tettek és bajmestert.</l>
					<l>Legottan a birák, igazlátás végett,</l>
					<l>Elfoglalák a nagy vörös bársony széket;</l>
					<l>A mester pedig fölnyitván a korlátot,</l>
					<l>Hangos kürtjébe fútt, s arra így kiáltott:</l>
				</lg>
				<p>8</p>
				<lg>
					<l>„Vitézek, daliák, a sorompó nyitva:</l>
					<l>Nevezetes harci játék leszen itt ma,</l>
					<l>Király levelével, a szép Piroskáért,</l>
					<l>Rozgonyi uramnak egyetlen lyányáért.</l>
					<l>Először is magát kiki bejelentse,</l>
					<l>Nyilat húzzon, ahogy üti a szerencse;</l>
					<l>Aki aztán sorba le fog győzni hármat,</l>
					<l>Az nyeri jutalmát, amér’ ide fáradt.”</l>
				</lg>
				<p>9</p>
				<lg>
					<l>De a birák közül egy felállván, monda:</l>
					<l>„Menyasszony is kell még a lakodalomba!”</l>
					<l>Akkor néztek széjjel és küldének postát,</l>
					<l>Hogy siettetné a szemérmes Piroskát.</l>
					<l>Váltig restelé az, váltig is szabódott,</l>
					<l>Tűje, kapcsa, bokra, tört, szakadt vagy oldott;</l>
					<l>Nagy sor ám az, annyi nép közé lemenni:</l>
					<l>De ha parancsolják, mégis úgy kell lenni.</l>
				</lg>
				<p>10</p>
				<lg>
					<l>Azonba, hogy én is szavam ne felejtsem,</l>
					<l>S a beszéd fonalát szála mentin fejtsem:</l>
					<l>Egy vitézi falka érkezett lóháton,</l>
					<l>S megállottak, nézni, kívül a korláton.</l>
					<l>Idegenek - azaz senki nem ismerte;</l>
					<l>Némelyik az arcát pólyába tekerte:</l>
					<l>Nem azért, hogy a nap heve meg ne ártson,</l>
					<l>Sőt hogy, sisak helyen, még meleget tartson.</l>
				</lg>
				<p>11</p>
				<lg>
					<l>Soknak a rostélya úgy le volt bocsátva;</l>
					<l>Hogy az ember csak a szeme fényét látta,</l>
					<l>Kettő ezek közül oly tüzesen égett,</l>
					<l>Hogy elkapta szemét, aki abba nézett.</l>
					<l>Mint erős bajnoktól megszalad a gyenge:</l>
					<l>Oly nehéz volt másnak nézni e két szembe;</l>
					<l>Hozzá a nagy termet, izmos válla, karja:</l>
					<l>Ki lehetne más, mint Toldi Lőrinc sarja?</l>
				</lg>
				<p>12</p>
				<lg>
					<l>Ő volt, nem is egyéb: Mellette aki áll,</l>
					<l>Kissé görbe vállal, maga Lajos király;</l>
					<l>Szeme barátságos tűz módjára lángol,</l>
					<l>Mely körűl édesden megtanyáz a vándor.</l>
					<l>Halkan, amint látszik, Toldival beszélget;</l>
					<l>Javasolja neki a szép feleséget;</l>
					<l>De Toldi azt mondja: „kard a feleségem,</l>
					<l>Fiaim s leányim: harci dicsőségem!”</l>
				</lg>
				<p>13</p>
				<lg>
					<l>Ezt dörmögte Miklós, ez az ő nótája,</l>
					<l>Ha nagyon faggatják; esküt is mond rája;</l>
					<l>Özvegy édes anyja pedig mennyit kérte!</l>
					<l>Csuda, hogy ez egyet meg nem teszi érte. -</l>
					<l>Azonban Piroska végre felöltözött,</l>
					<l>Sétál már tizenkét szép hajadon között:</l>
					<l>Drágaköves párta, fehér ruha minden,</l>
					<l>Hó szinü selyemből... nem adták azt ingyen!</l>
				</lg>
				<p>14</p>
				<lg>
					<l>Pártája mellé egy ma hajnalban nyitott</l>
					<l>Gyenge rózsaszálat könnyezve szakitott;</l>
					<l>Egyéb öltözete mint a többi lyányé:</l>
					<l>De azok szolgálók, ő pedig királyné.</l>
					<l>Vessző a növése, szellő a menése,</l>
					<l>Hallhatóbb szive, mint lába döbbenése;</l>
					<l>Suhog a ruhája, párta-pántlikája:</l>
					<l>Hosszu sor mosolygás húzódik utána.</l>
				</lg>
				<p>15</p>
				<lg>
					<l>Hát Miklós ne látná azt, amit mindnyájan?</l>
					<l>Hej! megakadt szeme, megakadt a lyányon. -</l>
					<l>A bajmester pedig mégegyszer kiáltott,</l>
					<l>Még egyszer nyitá föl a magas korlátot.</l>
					<l>S jöttek a vitézek nem remélett számmal,</l>
					<l>Pajzs-, páncélosan, kész hadi szerszámmal;</l>
					<l>De sisak borítá arcostúl a főket!</l>
					<l>Tán szülő anyjok sem ismerné így őket.</l>
				</lg>
				<p>16</p>
				<lg>
					<l>Először is tehát bevallani mentek:</l>
					<l>Kicsodák, micsodák és miféle rendek;</l>
					<l>Súgva gyónták ezt be s a viadal birák</l>
					<l>Személy szerint egy nagy öreg könyvbe irák.</l>
					<l>Azután a nyilat húzták ki sorjába,</l>
					<l>Hogy szép rendbe’ menjen, ne csak bolondjába;</l>
					<l>Majd a két elsőnek, amint a sors érte,</l>
					<l>Külön pécéit a bajmester kimérte.</l>
				</lg>
				<p>17</p>
				<lg>
					<l>Elosztá közöttük a napot, a szelet,</l>
					<l>Aranyos botjával vágva feje felett;</l>
					<l>Most ama vitézek tárogató jelre,</l>
					<l>Lovaik zabláját eresztik egyszerre.</l>
					<l>Mindenik nagy láncsát szegez jobb kezében.</l>
					<l>Úgy roppannak össze a kellő középen,</l>
					<l>Bár a láncsa hegyes, nem pedig oly csonka</l>
					<l>Mint a más nemzetek bajvivó dorongja.</l>
				</lg>
				<p>18</p>
				<lg>
					<l>Megtartá a hegyét paizsok, páncéljok,</l>
					<l>Nem onta piros vért gyilkoló acéljok;</l>
					<l>De, mint ágyugolyók egymásba ütődve,</l>
					<l>Mind a két bajvivó lezuhant a földre.</l>
					<l>Azután más kettő álla ki rendjével,</l>
					<l>Próbát tenni kisebb nagyobb szerencsével;</l>
					<l>Kiket számbavenni se’ időm se’ gondom:</l>
					<l>Ami rám tartozik röviden elmondom.</l>
				</lg>
				<p>19</p>
				<lg>
					<l>Volt a daliák közt egy magas levente,</l>
					<l>Holmi kis faluban torony is lehetne,</l>
					<l>Csak szamár alatta az a nagy bolond ló.</l>
					<l>Úgy ül rajta, mint az ujjamon egy olló.</l>
					<l>Ez, miután hármat a fövényre onta,</l>
					<l>Felállott a biró s a törvényt kimondta:</l>
					<l>„Vitéz cseh Holubár! (így hítták a nyerőt)</l>
					<l>Tied szép Piroska, Isten ember előtt.”</l>
				</lg>
				<p>20</p>
				<lg>
					<l>Felnyitá sisakját a győztes levente,</l>
					<l>Éktelen rút arca ocsmányul nevetve;</l>
					<l>Toldi is felnyitja, de már akkor ott van:</l>
					<l>A korlát tetején lova átalroppan.</l>
					<l>Fél szemét a síró szép leányra veti,</l>
					<l>Csukló zokogása úgy fáj belül neki!</l>
					<l>A másik szemével Holubárt vigyázza, -</l>
					<l>Nem lehet, hogy tovább mérgét zabolázza:</l>
				</lg>
				<p>21</p>
				<lg>
					<l>„Holubár, cseh fajzat, prédaleső sárkány,</l>
					<l>Aki szűzvért szomjaz dögleletes torkán!</l>
					<l>Megállj: meg ne érintsd gyönge martalékod,</l>
					<l>Mert bizony megbánod e mai játékot.</l>
					<l>Ím én, Toldi Miklós, magyar nemes bajnok,</l>
					<l>Veled itt ez órán, mérkőzni ohajtok,</l>
					<l>Piroska nevében, gyönge Piroskáért,</l>
					<l>Síró szép szemiért, keze birtokáért.”</l>
				</lg>
				<p>22</p>
				<lg>
					<l>Mondá rá a nagy cseh: „Te vagy az a Toldi?</l>
					<l>Épen kezemre jősz: gyere számadolni!</l>
					<l>Szerető bátyámat te ölted le, régen,</l>
					<l>Még kölyök korodban, Duna szigetében.”</l>
					<l>Felel vissza Toldi: „Azóta megnőttem:</l>
					<l>Állj meg hát, gazember, állj meg hát előttem!”</l>
					<l>S rohan a másikra eszeveszett dühvel,</l>
					<l>Iszonyúság nézni, olyan dolgot müvel.</l>
				</lg>
				<p>23</p>
				<lg>
					<l>Viszi Toldi Miklós, viszi a jaj-választ;</l>
					<l>A király megtiltja, ő nem hallja már azt:</l>
					<l>Csattog a vas páncél, roppan a nagy láncsa,</l>
					<l>Nem hallik a király ismételt parancsa.</l>
					<l>Nem hallik a zajtól, fegyverek zajától,</l>
					<l>Az iszonykodó nép hangos morajától,</l>
					<l>Vitéz cseh Holubár sietős bajától,</l>
					<l>Szörnyü Toldi Miklós veszett haragjától.</l>
				</lg>
				<p>24</p>
				<lg>
					<l>Holubár lenyelte újabb feleletét,</l>
					<l>Kényszeríté Miklós védni az életét,</l>
					<l>De nem volt sokáig védni azt szüksége,</l>
					<l>Lefordult a lóról - minthogy immár vége.</l>
					<l>Toldi a nyeregből magát melléveti,</l>
					<l>Iszonyú csapásit kárba vesztegeti,</l>
					<l>Mint egy kévekötő, dühösen rátérdel,</l>
					<l>Páncélos nagy mellét megroppantja térddel.</l>
				</lg>
				<p>25</p>
				<lg>
					<l>Helybenhagyá a nép, ujjongatva tapsol,</l>
					<l>De feláll a király, sisakot lekapcsol,</l>
					<l>Leveszi fejéről, a kengyelben állva,</l>
					<l>(Ismeretes göndör haja és szakálla),</l>
					<l>És int a kezével, hogy szavát hallgassák:</l>
					<l>„Népeim, magyarok: törvény és igazság!</l>
					<l>Toldi Miklós tette halált érdemelne:</l>
					<l>Számkivetés lészen a király kegyelme.”</l>
				</lg>
				<p>Harmadik ének</p>
				<p>,Tholdi Miklós hazaméne, Nagyfaluba.’</p>
				<p>Ilosvai</p>
				<p>1</p>
				<lg>
					<l>Érkezik e percen a királyhoz követ,</l>
					<l>Összecsapzott szőre jó lovának, jövet;</l>
					<l>Gyászos levelet hoz, sietős az útja,</l>
					<l>Mi van a levélben, a jó Isten tudja.</l>
					<l>Mert fekete azon a zsinór, a pecsét.</l>
					<l>Bontsd fel, király, bontsd fel: megölték az öcséd’;</l>
					<l>Olaszok ölték meg, orozva, titokban;</l>
					<l>Önnön hitvese is tudós e dologban.</l>
				</lg>
				<p>2</p>
				<lg>
					<l>Hamar átfutá az irás foglalatját,</l>
					<l>Hamarabb a halál színe, ábrázatját;</l>
					<l>Nem időzött soká, visszament Budára,</l>
					<l>Rozgonyi sem merte híni lakomára.</l>
					<l>Az urak közt pedig arról foly a beszéd,</l>
					<l>(Mert valami úton hallották a neszét)</l>
					<l>Hogy nem éri még be a király e búval:</l>
					<l>Megy az olasz ellen harccal, háborúval.</l>
				</lg>
				<p>3</p>
				<lg>
					<l>De, mint szomjas plánta zivatar szelére,</l>
					<l>Úgy üdült, úgy éledt Toldi e rossz hirre,</l>
					<l>S így beszélt magához: „jó az Isten, jót ád,</l>
					<l>Jóra igazítja bűnös ember dolgát.</l>
					<l>Oly erőtlen vagy-e, hogy vissza ne nyernéd,</l>
					<l>Bárha okkal-móddal, a király kegyelmét?</l>
					<l>Lesz idő, ne busúlj; kijön még a sorja,</l>
					<l>Tied lesz Piroska, ha Isten akarja.”</l>
				</lg>
				<p>4</p>
				<lg>
					<l>Rozgonyi se várta volna ilyen végit,</l>
					<l>Szomorún marasztja szomorú vendégit,</l>
					<l>De azok köszönik a jó barátságot,</l>
					<l>Más időre hagyják ezt a mulatságot.</l>
					<l>El is oszlott, aki valamire való,</l>
					<l>Vagy, ha megmaradna egy két tányérnyaló,</l>
					<l>A többire nézve, csupa szégyenében,</l>
					<l>Az is haza kullog, szomorúan, éhen.</l>
				</lg>
				<p>5</p>
				<lg>
					<l>Pál gazdának az most a vigasztalása,</l>
					<l>Hogy jó helyre esik az Isten áldása:</l>
					<l>Begyűjti az egész vidékbeli szegényt:</l>
					<l>Egyenek, igyanak, hozzanak is edényt.</l>
					<l>Maga méri a bort egy öblös kupával,</l>
					<l>S a szegény Piroska oly szivesen tálal;</l>
					<l>Jól esik, ha mondja némely öreg asszony:</l>
					<l>„Áldja meg az Isten, lelkem szép kisasszony!”</l>
				</lg>
				<p>6</p>
				<lg>
					<l>De mihelyt bevonúl csendes rejtekébe,</l>
					<l>Ott terem előtte a dalia képe,</l>
					<l>Azé, akit eddig ő soha nem ismert,</l>
					<l>Azé, ki levágta azt a csúnya embert,</l>
					<l>Azé, aki magát veszélybe juttatta,</l>
					<l>És pedig ki miatt? pedig ő miatta!</l>
					<l>Akkor aztán elkezd keservesen sírni,</l>
					<l>S olyat érez, amit nem tudok leírni.</l>
				</lg>
				<p>7</p>
				<lg>
					<l>Pál ur is rossz kedvű, dörmög tovább-elébb,</l>
					<l>Hát im alkonyatkor Toldi Miklós belép;</l>
					<l>No, köszön, fogadja, ültetné, de nem űl,</l>
					<l>Kérdezi, mi hozta ilyen véletlenűl?</l>
					<l>„Hej, vitéz nagy uram! hogy mi hozott engem,</l>
					<l>Kegyelmed lyányához való tiszta lelkem;</l>
					<l>Adja nékem a lyányt, meg tudom becsűlni:</l>
					<l>Helyét is megfúvom, ha le akar űlni.”</l>
				</lg>
				<p>8</p>
				<lg>
					<l>Azt is elbeszélte Rozgonyinak Toldi,</l>
					<l>Hogy’ akar, mint akar bajából tisztulni:</l>
					<l>„Háború lesz, úgymond, kell ottan az ember,</l>
					<l>Másszor is segített rajtam a jó fegyver.”</l>
					<l>Egy szó annyi mint száz: könnyen összefértek,</l>
					<l>Toldi meg Piroska gyűrüt is cseréltek,</l>
					<l>Jegyet is váltottak; de hogy tudniillik,</l>
					<l>Akkor viszi haza, ha baja elmúlik.</l>
				</lg>
				<p>9</p>
				<lg>
					<l>Megvacsorált Miklós, meg is éjszakált ott,</l>
					<l>Másnap a leánnyal még egy pár szót váltott,</l>
					<l>Azaz, el se’ hagynák azt a pár szót soha:</l>
					<l>De nyerít a Toldi nyughatatlan lova.</l>
					<l>„Paripám nyergelve, lábam az kengyelbe:</l>
					<l>Isten veled, atyám, és szivem szerelme!”</l>
					<l>„Áldjon meg az Isten, kedves fiam, téged:</l>
					<l>De várd meg legalább a kenyérebédet.”</l>
				</lg>
				<p>10</p>
				<lg>
					<l>Megfogadta Miklós, elkelt az ebéd is,</l>
					<l>Beszéltek, beszéltek, több volt hátra mégis;</l>
					<l>Jött azonban Toldi fegyveres szolgája,</l>
					<l>Hogy nem áll a Pirkó, a földet kapálja.</l>
					<l>„Paripám nyergelve, lábam az kengyelbe:</l>
					<l>Isten veled atyám és szivem szerelme!”</l>
					<l>„Áldjon meg az Isten, kedves fiam, téged:</l>
					<l>De várd meg legalább a déli ebédet.”</l>
				</lg>
				<p>11</p>
				<lg>
					<l>Megvárta, megevék azt is együtt, délben,</l>
					<l>Jó-soká maradt még Toldi menő-félben;</l>
					<l>Benyitott azonban a fegyveres szolga:</l>
					<l>Nem kell-e a lovat bekötni az ólba?</l>
					<l>„Paripám nyergelve, lábam az kengyelbe:</l>
					<l>Megyek édes atyám és szivem szerelme!”</l>
					<l>„Hordozzon az Isten, jó fiú, de már ma</l>
					<l>Ugyan hova mennél, ilyen éjszakára?”</l>
				</lg>
				<p>12</p>
				<lg>
					<l>„Este, vagy éjszaka: tőle nem irtódzom;</l>
					<l>Hova, merre megyek? az is az én dolgom:</l>
					<l>De tovább sehogy sincs maradásom itten,</l>
					<l>Hogy eddig maradjak, bizony azt se’ hittem.</l>
					<l>Isten hozzád, szívem édes szép szerelme!</l>
					<l>Addsza kicsiny kezed, borúlj az ölemre;</l>
					<l>Hadd szakasztok rózsát gyenge rózsafádról -</l>
					<l>Egy csókot az útra, piros két orcádról.”</l>
				</lg>
				<p>13</p>
				<lg>
					<l>Elcsattant az a csók, nem is egyszer pedig,</l>
					<l>Mint a földieper csattan, mikor szedik;</l>
					<l>Rövid vége lett a hosszas bucsuzásnak:</l>
					<l>Nem is integettek messziről egymásnak.</l>
					<l>Jó Toldi lovára csakhamar felűle;</l>
					<l>Szeméből valamit lopva kitörűle;</l>
					<l>Sarkantyúzza lovát, szintúgy vérzik belé:</l>
					<l>„Co-fel, jó paripám, szűlő-helyem felé.”</l>
				</lg>
				<p>14</p>
				<lg>
					<l>De mostan valami ötlik az eszébe:</l>
					<l>Fogja s a szolgának pénzt ad a kezébe,</l>
					<l>Mondva neki: „fiam, elmehetsz dolgodra:</l>
					<l>Nincs tovább szükségem a szolgálatodra.</l>
					<l>Hű és igaz voltál mindenkor én hozzám,</l>
					<l>Vétek lenne ha azt meg nem jutalmaznám:</l>
					<l>Tied a ló, vidd el; vidd el a ruhát is:</l>
					<l>Ne ríj: ád az Isten neked jobb gazdát is.”</l>
				</lg>
				<p>15</p>
				<lg>
					<l>Ezt mondá a bajnok, de hogy miér’ mondta,</l>
					<l>Azt a szolga előtt bölcsen eltitkolta:</l>
					<l>Félt, nehogy ez otthon másnak kibeszélje,</l>
					<l>Hogyan ejté megint ő magát veszélybe.</l>
					<l>Tudta, hogy az anyja megijedne szörnyen,</l>
					<l>Isten mentsen, hogy ez a fülébe menjen!</l>
					<l>Így talán csak későn hallja meg, vagy soha:</l>
					<l>Mert hozzá se járnak, ő se’ jár sehova.</l>
				</lg>
				<p>16</p>
				<lg>
					<l>Vele lakott másszor édes anyja Budán,</l>
					<l>De haza sovárgott, haza ment azután,</l>
					<l>Nehogy elpusztuljon gazdaság és hajlék,</l>
					<l>Mihelyt György fiának halomása hallék.</l>
					<l>Mert nem ada Isten hosszu éltet annak:</l>
					<l>Juttatá fogára erdei vadkannak;</l>
					<l>Toldiné fogta fel árva kis leányát,</l>
					<l>Fölnevelte szépen kedves unokáját.</l>
				</lg>
				<p>17</p>
				<lg>
					<l>Hej! nem is álmodta a nemzetes asszony,</l>
					<l>Hogy neki ez a nap olly örömet hozzon;</l>
					<l>Ablakában űl, de onnan keveset lát,</l>
					<l>Mindössze az udvart, meg az aprómarhát;</l>
					<l>Mert úgy volt a jámbor ősi ház kiszabva,</l>
					<l>És úgy látta jónak, aki helybenhagyta,</l>
					<l>Hogy ne kandikáljon országba-világba,</l>
					<l>Nézzen, mint igaz bölcs, csupán önmagába.</l>
				</lg>
				<p>18</p>
				<lg>
					<l>Toldiné hát egyszer lódobogást hallott,</l>
					<l>Szivébe azonnal gyors öröm nyilallott:</l>
					<l>„Jaj! Miklós” - kiálta és futott elébe,</l>
					<l>Nem lelé a rostély nyitját hevenyébe.</l>
					<l>Szép Etelke pedig mihelyest meglátta</l>
					<l>Hogy a kapu sarkán befordul a bátyja,</l>
					<l>Szalad az udvarról; kengyelébe pattan,</l>
					<l>Öleli, csókolja hogy szintolyat csattan.</l>
				</lg>
				<p>19</p>
				<lg>
					<l>Most leszálla Toldi és hagyá Etelkét,</l>
					<l>Hadd jártassa Pirkót, töltse abban kedvét;</l>
					<l>Megcsókolta anyját halvány szép homlokán;</l>
					<l>Addig fel se ment a lépcső három fokán.</l>
					<l>Mikor pedig fenn volt, lehajlék hozzája,</l>
					<l>Megfogá a kezét, reáforrt a szája,</l>
					<l>Édes anyja szegény! kivül a ruháján,</l>
					<l>Csókolta nagy fiát, verő szive táján.</l>
				</lg>
				<p>20</p>
				<lg>
					<l>Akkor a szobába vezeté be karon. -</l>
					<l>Mondanom se’ kell, hogy lett nagy lakodalom.</l>
					<l>Alig lelte helyét Miklósnak az anyja, -</l>
					<l>Cselédnek is állott pince, kamra, konyha.</l>
					<l>Bence, a vén Bence, volt a pincemester,</l>
					<l>Ki is tört belőle, hogy ő arra nagy szer:</l>
					<l>Ugy járt, ha borér’ ment, hogy ne kelljen várni,</l>
					<l>S úgy hozott, hogy kétszer sose kelljen járni.</l>
				</lg>
				<p>21</p>
				<lg>
					<l>De maga korántsem ivott azér’ sokat,</l>
					<l>Forgatván fejében apai gondokat;</l>
					<l>Ivott ő, mint szokta, sziv vidámság végett,</l>
					<l>Vagy midőn kinálni kelle a vendéget.</l>
					<l>Hanem mikor látta hogy nincs semmi hiány,</l>
					<l>Enni, avagy inni egy cseléd sem kiván:</l>
					<l>Intett a fiának, egy szálas legénynek</l>
					<l>S ketten a szobába Toldihoz menének.</l>
				</lg>
				<p>22</p>
				<lg>
					<l>És így szóla Bence: „H’óta t’om az eszem</l>
					<l>Kenyeremet én a Toldi háztól eszem;</l>
					<l>Rossz kis sütykő voltam, annyi, mint az öklöm.</l>
					<l>Hogy a toldi pusztán szántottunk hat ökrön.</l>
					<l>Én ökröt vezettem, - éd’s apám az ekét</l>
					<l>Tartotta!... de minek ez a hosszas beszéd?</l>
					<l>Hej! micsoda búza lett abban a földben:</l>
					<l>Eddig ért, uram, ni! másik esztendőben.</l>
				</lg>
				<p>23</p>
				<lg>
					<l>„Még akkor boldogult apám uram is élt,</l>
					<l>Csakugyan Bencének hítták ő kegyelmét,</l>
					<l>Én is, hogy fiam lett, - látom a bolondok</l>
					<l>Cifra néven kapnak: Bence legyen, mondok.</l>
					<l>Nagy fiú: ehol van! Jöszte, szógám, elébb;</l>
					<l>Szégyellős e’ kicsit, mint fiatal cseléd.</l>
					<l>Hej! vitéz nagy uram, jut-e még eszébe</l>
					<l>Mikor együtt mentünk a király elébe?</l>
				</lg>
				<p>24</p>
				<lg>
					<l>„Jóval ifjabb volt még kelmed a fiamnál,</l>
					<l>Hanem szálasabb is, izmosabb is annál:</l>
					<l>Hányszor elbeszéltük azelőtt: no, ebből</l>
					<l>(Kelmedet értettük) ember lesz, ha meg-nől.</l>
					<l>Biztattam is: menjen katonának, vagy mi,</l>
					<l>De az édes anyját nem akarta hagyni;</l>
					<l>Pedig lám ni! milyen ember vált belőle;</l>
					<l>Kit nem egyszer kétszer mondtam én előre.</l>
				</lg>
				<p>25</p>
				<lg>
					<l>„Ezt a rossz fiút is nem t’om én mi lelte,</l>
					<l>Katonának vágyik, vagy mi az eblelke!</l>
					<l>Azt izéli mindig: nem leszek én paraszt,</l>
					<l>Nem én, apám uram, elszököm ha maraszt.</l>
					<l>Itt van, nagy jó uram, azér’ hoztam elő,</l>
					<l>Legyen kelmed hozzá igaz gondviselő,</l>
					<l>Apja helyen apja, vezető vezére:</l>
					<l>Isten is megáldja kegyelmedet érte!”</l>
				</lg>
				<p>26</p>
				<lg>
					<l>Nevetett Miklós az együgyü beszéden,</l>
					<l>Forgatá egyszersmind a dolgot eszében:</l>
					<l>Elvigye-e Bencét, vagy itthon marassza?</l>
					<l>Melyikben lesz annak idővel is haszna?</l>
					<l>Etelke azonban, egy asztali késsel,</l>
					<l>Lovaggá ütötte, három kis ütéssel</l>
					<l>S kitörvén a kedve hangos hahotába,</l>
					<l>Bevonszolta Bencét az oldalszobába.</l>
				</lg>
				<p>27</p>
				<lg>
					<l>Ott egy régi szekrény poros zege-zugát,</l>
					<l>Felhányta s kiszede holmi ócska ruhát,</l>
					<l>Amelyeket Toldi már annak előtte</l>
					<l>Régen elhajított, mivelhogy kinőtte.</l>
					<l>Etelka azokból egynehány darabot</l>
					<l>Egész öltőbelit összeválogatott</l>
					<l>S od’adá Bencének ingyen, ajándékba,</l>
					<l>Hogy tanúljon belé, vegye is fel még ma.</l>
				</lg>
				<p>28</p>
				<lg>
					<l>Ezalatt elmondá Toldi az anyjának,</l>
					<l>Hogy jutott kezéhez a szép úri lyánynak.</l>
					<l>Mutatá a gyűrűt, melyet hoza jegybe,</l>
					<l>Háború végével, kelnek, úgymond, egybe.</l>
					<l>„Addig, édes anyám, - addig az országból -</l>
					<l>Messze kell távoznom, király parancsából.”</l>
					<l>Nem hazudott ebben, némelyek úgy vélik,</l>
					<l>De hazudság a szót eltakarni félig.</l>
				</lg>
				<p>29</p>
				<lg>
					<l>Sirt, nevetett anyja, mikor ezt meghallá,</l>
					<l>Szíve ez örömet nem várta, sokallá;</l>
					<l>Elpirult, tüzes lett halvány arculatja,</l>
					<l>Elpirítá benső titkos gondolatja:</l>
					<l>Előtte fia még mind’ a régi gyermek,</l>
					<l>Oly furcsán esett most képzelni embernek,</l>
					<l>Házasult embernek képzelni továbbat</l>
					<l>Göndör haju, fürge, játszi unokákat.</l>
				</lg>
				<p>30</p>
				<lg>
					<l>Hányszor mondatá el, kérdezé ki ujra?</l>
					<l>Nem maradt szó nélkül egy legkisebb ujja:</l>
					<l>Karcsu-e, magas-e, barna-e, vagy szőke?</l>
					<l>Fehér-e, piros-e, vagy milyen a képe?</l>
					<l>Haja, szemöldöke, szeme, szempillája?</l>
					<l>Ajaki, beszéde, léptei, ruhája?</l>
					<l>Felelni sem győzne Miklós annyit neki,</l>
					<l>Ha oly jól nem esnék, mikor emlegeti.</l>
				</lg>
				<p>31</p>
				<lg>
					<l>S jaj lett volna szegény Piroskának dolga</l>
					<l>Ha, míg emlegették, folyvást csuklott volna! -</l>
					<l>Most azonban félbehagyták a beszédet,</l>
					<l>Mert az ifju Bence a szobába lépett.</l>
					<l>Kard veri a combját, a nyakába’ mente,</l>
					<l>Ki van csipve rútul, mint bármely levente,</l>
					<l>Megáll egyenesen, mint egy mutatófa</l>
					<l>S rövid habozással imígy kezd a szóba:</l>
				</lg>
				<p>32</p>
				<lg>
					<l>„Vitézlő nagy uram, szépen megkövetem:</l>
					<l>Egy páncélos bajnok, úgy látom, idegen,</l>
					<l>Künn az ajtó előtt kegyelmedet várja,</l>
					<l>Hogy vele megvíjon életre halálra.”</l>
					<l>Toldinak se kell több: „hogyan a patvarba!”</l>
					<l>Felugrik sebesen, szalad a pitvarba,</l>
					<l>Hát csakugyan ott áll a sisakos vitéz,</l>
					<l>Kivűl a tornácon, vele megvíni kész.</l>
				</lg>
				<p>33</p>
				<lg>
					<l>Toldi a fegyverről nyomba megismerte, -</l>
					<l>Látja, hogy az nem más, mint húga Etelke,</l>
					<l>Iszonyú láncsáját balkezében tartja,</l>
					<l>Míg a jobb kezében villog széles kardja.</l>
					<l>De Miklós a szemét összerántja vadúl,</l>
					<l>Felgyűri az ingét, karja kiszabadúl,</l>
					<l>Rohan puszta kézzel: megszalad az ellen,</l>
					<l>Hármat lép, elesik a nehéz fegyverben.</l>
				</lg>
				<p>34</p>
				<lg>
					<l>„Ugy kell! eben esett, kőszülötte lyánya!”</l>
					<l>Kiált és odafut Toldiné, mert szánja,</l>
					<l>Fölemelte szépen tizszer is megkérdte,</l>
					<l>Nem fáj-e valahol, könyöke, vagy térde?</l>
					<l>Semmi baj! de van ám tréfaszó, nevetség,</l>
					<l>Van mivel egymás közt eltöltni az estét;</l>
					<l>Azt is látja Toldi, hogy bizony nem furkó</l>
					<l>A fiatal Bence, sőt ugyan nagy lurkó.</l>
				</lg>
				<p>35</p>
				<lg>
					<l>Így az egész éjet, viradat feléig,</l>
					<l>Nyájasan ők együtt hamar elbeszélik,</l>
					<l>Édes övéi közt enyhül Toldi gondja,</l>
					<l>Majd, a rövid álom Piroskához vonja.</l>
					<l>De a harcok gondja korán költi másnap,</l>
					<l>Búcsút vesz, neki megy a nagy útazásnak,</l>
					<l>Amerre vezérli jó vagy bal szerencse: -</l>
					<l>Utána lovagol fütyörészve Bence. -</l>
				</lg>
				<p>Negyedik ének</p>
				<p>,Vagyon Lajos király oly nagy készületben,</p>
				<p>Sok erős vitézek vagynak seregében.’</p>
				<p>Ilosvai</p>
				<p>1</p>
				<lg>
					<l>Nagy Lajos azonban éjeket, napokat</l>
					<l>Búbánatban tölte kedves öccse miatt,</l>
					<l>Akit megölének valamely gonoszok,</l>
					<l>Nápoly országában lakozó olaszok.</l>
					<l>Mert az ifju Endre ott növekedett fel,</l>
					<l>Nevelé a király szives szeretettel,</l>
					<l>Róbert, az ősz király; minthogy unokáját</l>
					<l>Neki szánta nőűl s vele koronáját.</l>
				</lg>
				<p>2</p>
				<lg>
					<l>Ezt az öreg Róbert meg is hagyta irva,</l>
					<l>Nem sokkal azután leszállott a sirba,</l>
					<l>Endre pedig felnőtt, a leányt elvette,</l>
					<l>De a szép Johanna férjét nem szerette.</l>
					<l>Csakhamar az ágyát ő másokkal osztá,</l>
					<l>A koronától is jó urát megfosztá,</l>
					<l>Tőrt hánytak elébe, vadászni kicsalták.</l>
					<l>Egy mulató házban éjjel meggyilkolták.</l>
				</lg>
				<p>3</p>
				<lg>
					<l>Ki miatt az udvar, királyné udvara,</l>
					<l>Fényes Visegrádon gyászba merűlt vala,</l>
					<l>Ott lakván az özvegy, Károly nagy királyé,</l>
					<l>Lajos édes anyja, Erzsébet királyné.</l>
					<l>Visegrád, Visegrád! hol van régi fényed?</l>
					<l>Magas fellegvárad, parti építményed?</l>
					<l>Dunapart hosszában kerti ékességed?</l>
					<l>Mérföldekre nyuló, párduszlakta nyéked?</l>
				</lg>
				<p>4</p>
				<lg>
					<l>Ott, hol négy királynak azon idő tájba’</l>
					<l>Megfért volna minden udvari pompája</l>
					<l>Meg sem töltve annak negyedfél száz termét, -</l>
					<l>Most a róka bujkál, ássa kicsiny vermét.</l>
					<l>Nem nyilik kevélyen a Dunára kapu,</l>
					<l>Belül is a zöld tért gaz veré fel s lapu,</l>
					<l>Oda van a lépcsők márvány büszkesége,</l>
					<l>Nyolc egész ölnyire terjedt szélessége.</l>
				</lg>
				<p>5</p>
				<lg>
					<l>S a négyszegü udvar eme lépcsők felett</l>
					<l>Negyven láb magasan - hej! az is odalett!</l>
					<l>Nem dicsekszik földje márvány kirakással,</l>
					<l>Nincs beárnyékozva illatozó hárssal.</l>
					<l>Nem is veszi körül nagy paloták szárnya</l>
					<l>Száz meg száz ablakkal a kies Dunára;</l>
					<l>Maga a koronát őrző hegyi fészek,</l>
					<l>Az is összeomlott, ledönték a vészek.</l>
				</lg>
				<p>6</p>
				<lg>
					<l>De mi haszna borong rajta képzeletem:</l>
					<l>Sírató dalommal fel nem építhetem!...</l>
					<l>Noshát a királyné visegrádi háza</l>
					<l>Endre herceg miatt öltözék mély gyászba.</l>
					<l>Ottan a csillámló fejedelmi pompa</l>
					<l>Büszke ábrázatját feketébe vonta;</l>
					<l>S a bú, mintha ülné királyi ünnepét</l>
					<l>Felvette magára legszebb öltözetét.</l>
				</lg>
				<p>7</p>
				<lg>
					<l>Meghallván a gyász hirt, seregesen gyűltek,</l>
					<l>Királyné asszonyhoz tisztes úri hölgyek,</l>
					<l>Hajadon és özvegy és akinek férje</l>
					<l>Főfő rangot visel: fiatalja, vénje.</l>
					<l>Jártak hosszu sorral a nagy palotákban,</l>
					<l>Vetélkedve mintegy szomorú pompában,</l>
					<l>És megoszták versent a királyné jajját,</l>
					<l>Hangosabbá tévén szózatos fájdalmát.</l>
				</lg>
				<p>8</p>
				<lg>
					<l>Számtalan sok gyertya, mint egy-egy szövétnek,</l>
					<l>Hófehér viaszból - éjjel-nappal égtek;</l>
					<l>És a nagy harangok, viradattul estig,</l>
					<l>A tornyok falait szinte megrepesztik.</l>
					<l>Vége hossza nincsen a gyászos menetnek;</l>
					<l>Mindennap, azt vélnéd, egy királyt temetnek,</l>
					<l>Mondaték minden nap búsan zengő mise, -</l>
					<l>Annyi drága pompát nem látott senki se.</l>
				</lg>
				<p>9</p>
				<lg>
					<l>Maga a királyné talpig gyász ruhába</l>
					<l>Minden nap misére ment a kápolnába,</l>
					<l>Mely a paloták közt állott legközépen,</l>
					<l>Remek építéssel, a várhegy tövében.</l>
					<l>Koldusok, szegények, feltartott süveggel</l>
					<l>Gyülekeztek oda minden áldott reggel,</l>
					<l>A királyné pedig alamizsnát oszta,</l>
					<l>Utána a sok pénzt három leány hozta.</l>
				</lg>
				<p>10</p>
				<lg>
					<l>Másszor sem sajnállott ugyan ő felsége</l>
					<l>Adakozni bőven Isten dicsőségre,</l>
					<l>De most adományit kétszerezve adja,</l>
					<l>Hogy Istennél inkább légyen foganatja.</l>
					<l>Klastrom emelkedik, fényes templom épül,</l>
					<l>Ne kiméljék, úgymond, telik az övébül,</l>
					<l>Jut belőle minden papnak és barátnak,</l>
					<l>Az Isten szolgái szükséget nem látnak.</l>
				</lg>
				<p>11</p>
				<lg>
					<l>Lajos király pedig - minden szombat-este,</l>
					<l>Özvegy édes anyját hiven megkereste,</l>
					<l>Egész héten ország baját végzé Budán,</l>
					<l>Ha ő el nem végzi, ki lásson az után!</l>
					<l>De ha Visegrádba este megérkezett,</l>
					<l>Megcsókolta szépen az anyai kezet,</l>
					<l>Fekete ruhája bánatát ingerlé,</l>
					<l>Könnye hullt a gyürűk gyémánt köve mellé.</l>
				</lg>
				<p>12</p>
				<lg>
					<l>Monda neki egyszer édes anyja: „Oh jaj!</l>
					<l>Mit ér nekem a köny, mit nekem a sóhaj?</l>
					<l>Minden nap, minden nap el-elmúlik egy nap:</l>
					<l>És mi ott vagyunk ma, ahol voltunk tennap.</l>
					<l>Keményítsd meg, fiam, ellágyult szivedet,</l>
					<l>Váltsd be férfi módra első igéreted?</l>
					<l>Tudom hogy hiába. De vért kiván a vér:</l>
					<l>S ezreké sem elég az én egy fiamér’!”</l>
				</lg>
				<p>13</p>
				<lg>
					<l>Így önté az olajt a király tüzére,</l>
					<l>Nehogy azt a sok köny meglohassza végre,</l>
					<l>Mert szelid s jámbor volt benne a természet,</l>
					<l>Nyári vész haragja: támadt, elenyészett.</l>
					<l>Hanem most az egyszer nehezen felejte,</l>
					<l>Egy az, mivel öccsét szívéből szerette,</l>
					<l>Más az, hogy lakolni érdemes a bűnnek,</l>
					<l>Harmadszor, kivánja bajnoki becsűlet.</l>
				</lg>
				<p>14</p>
				<lg>
					<l>Ezért a magyarok hatalmas királya</l>
					<l>Elhatározá, hogy bosszúját megállja,</l>
					<l>Országából összerendelé a főket,</l>
					<l>Budára, gyűlésbe parancsolta őket.</l>
					<l>Kik is szép nagy számmal ottan megjelentek</l>
					<l>Papi és világi méltóságos rendek;</l>
					<l>Telegdi az érsek, Kont Miklós, a nádor,</l>
					<l>Laczfi vajda, Szécsi, Druget, Bánfi, Bátor.</l>
				</lg>
				<p>15</p>
				<lg>
					<l>Ezek és még többen mikor összegyűltek,</l>
					<l>A nádor, az érsek elsőbb helyre űltek,</l>
					<l>Ugy a többi, sorban a zöld asztal mellett,</l>
					<l>Csakhogy gyász fedé most a zöld posztó helyett.</l>
					<l>A királyi szék is, mintha bánatjába’</l>
					<l>Öltözködött volna fekete ruhába;</l>
					<l>Sűrü fátyol lepi kéklő boltozatját,</l>
					<l>Gyémánt csillagait, fényes arany napját.</l>
				</lg>
				<p>16</p>
				<lg>
					<l>Végre jött a király; vele édes anyja,</l>
					<l>Bánatos ruháját, mint egy felhőt, vonja,</l>
					<l>Egyenes, mint a nád, magas a termete,</l>
					<l>Nagy pénzt érne rajta gyászos öltözete;</l>
					<l>Mert mikép a felhőn a nap szűrt világa,</l>
					<l>Átcsillog a gyászon minden, ami drága:</l>
					<l>Gyűrűi, keresztje, kösöntyűi, lánca,</l>
					<l>Gyémántja, aranyja, rubintja, zománca.</l>
				</lg>
				<p>17</p>
				<lg>
					<l>Egyszerre felálltak a nagy úri rendek,</l>
					<l>A király s királyné pedig oda mentek</l>
					<l>Hol magas ülőhely volt számokra készen,</l>
					<l>Feketébe vonva, lám mondom, egészen.</l>
					<l>Lajos a levelet hozatá most elő,</l>
					<l>Melyet irtak neki szegény öccse felől,</l>
					<l>Olasz herceg irta, névszerint Durazzó</l>
					<l>Felolvasta egy úr: így volt benne a szó:</l>
				</lg>
				<p>18</p>
				<lg>
					<l>„Szomorú bal hírnek fekete hollója,</l>
					<l>Endre halálának vagyok hírmondója; -</l>
					<l>Megesett, megesett, megvan az áldozat,</l>
					<l>Él az Isten! ő lát, lásson is igazat.</l>
					<l>Kimenénk vadászni, bár ne mentünk volna!</l>
					<l>Aversza városa bár elsülyedt volna!</l>
					<l>Ott lakozánk este, víg vadászi torban,</l>
					<l>Kivűl a városon, egy nagy kolostorban.</l>
				</lg>
				<p>19</p>
				<lg>
					<l>„Fordulván az idő, fordult öreg éjre,</l>
					<l>Johanna királynét karon fogta férje,</l>
					<l>Ketten egy szobába nyugalomra mentek,</l>
					<l>Hanem a gonoszok, oh jaj! nem pihentek.</l>
					<l>Zörgetik az ajtót; felverik álmábul,</l>
					<l>Felretten, kimegyen, először elámul,</l>
					<l>Aztán védi magát, védené, de hogyan?</l>
					<l>Ő egy s fegyvertelen, azok pedig sokan!</l>
				</lg>
				<p>20</p>
				<lg>
					<l>„Johanna királyné nem ébred a zajra,</l>
					<l>Sikoltoz egy asszony, de ő azt sem hallja,</l>
					<l>Endre is zörgeti már az ajtót régen;</l>
					<l>»Gyilkosok - eressz be, édes feleségem!«</l>
					<l>Nem ereszti biz’ a, nem bocsátja biz’ a,</l>
					<l>Amely úton kijött, nem mehete vissza,</l>
					<l>Erőt vesznek rajta, zsinórral megfojtják</l>
					<l>S egy ablakon átal a kertbe ledobják.</l>
				</lg>
				<p>21</p>
				<lg>
					<l>„Így esett, megesett, megvan az áldozat,</l>
					<l>Hanem él az Isten! ő lásson igazat;</l>
					<l>Te pedig most, uram, felséges nagy király</l>
					<l>Itt e földön itélj: boszúlj, büntess, birálj.</l>
					<l>Győzelem lesz utad: városok és várak,</l>
					<l>Fő és köz rendűek tiszta szivvel várnak;</l>
					<l>Én már büntetem a kis gonosztevőket:</l>
					<l>Jövel uram király, lakoltasd a főket.”</l>
				</lg>
				<p>22</p>
				<lg>
					<l>Most az urak szívét elfogá az iszony,</l>
					<l>Nem is vítatkoztak rajta soká bizony,</l>
					<l>Nem mondom, sokáig, kevés ideig sem,</l>
					<l>Nem tanácskozának bizony semmeddig sem.</l>
					<l>Sőt inkább felálltak összes egyetemben;</l>
					<l>„Háború! háború!” hangzik a teremben;</l>
					<l>Tudta ezt a király, hogy e lesz belőle,</l>
					<l>De jobb volt tanácsot kérdeni előre.</l>
				</lg>
				<p>23</p>
				<lg>
					<l>Tudta, hogy az ország, élni-halni készen,</l>
					<l>Mind feláll őérte, összesen, egészen:</l>
					<l>Még se támaszkodott egyedűl csak erre,</l>
					<l>Nem is kényszeríte senkit menetelre.</l>
					<l>Volt már neki ott künn szép számú kis hada,</l>
					<l>Melyet más országban jó pénzért fogada</l>
					<l>Vitéz Miklós mester, kit előre küldött,</l>
					<l>S Jakabfalvi János, a veszprémi püspök.</l>
				</lg>
				<p>24</p>
				<lg>
					<l>Hogy aztán eloszlék a budai gyűlés,</l>
					<l>Titkon is, nyilván is, folyt a nagy készűlés;</l>
					<l>A király egy haddal megindítá Kontot,</l>
					<l>Induláskor annak ily szavakat mondott:</l>
					<l>„Valahol utaztok, valahol átkeltek,</l>
					<l>Meg ne tudjam én, hogy bántsatok egy lelket,</l>
					<l>Vagy sarcot tegyetek, vagy ragadozzatok!</l>
					<l>Koronámra, mondom, szennyet ne hozzatok!”</l>
				</lg>
				<p>25</p>
				<lg>
					<l>A másik had is gyűlt Rákos mezejére;</l>
					<l>Laczfi Apor István annak a vezére,</l>
					<l>Vele a két fia, három öccse, mert még</l>
					<l>A tatár Moldvából nem bocsátja Endrét.</l>
					<l>Ide csatlakozott a két harcos Bebek,</l>
					<l>Draskovics, Andrási, Druget és egyebek,</l>
					<l>Ide jó Giléti öccsével Jánossal,</l>
					<l>A János fiát is hozván Domokossal.</l>
				</lg>
				<p>26</p>
				<lg>
					<l>Aztán Szécsi Miklós, a felső-lindvai,</l>
					<l>Szudár, Bánfi, Német, a két Kanizsai,</l>
					<l>Szécsényi Miklós a nógrádi főispán,</l>
					<l>Bátori, Pohárnok és Butkai István.</l>
					<l>De ki győzné sorra megnevezni őket,</l>
					<l>Nem mondom, egyenkint, de csupán a főket?</l>
					<l>Mindenik a maga zászlóalját hozza,</l>
					<l>Ezrével, vagy amint fel van rájok osztva.</l>
				</lg>
				<p>27</p>
				<lg>
					<l>Ti is feljövétek, barna kunok, jászok,</l>
					<l>Szemes, ügyes, virgonc, nyilvető ijászok,</l>
					<l>Vagy nehéz ostromban faltörő bakosok,</l>
					<l>Midőn öklelőznek a várdöntő kosok.</l>
					<l>Lajos e hadakkal előbb tábort járat,</l>
					<l>Követi a szemlét isteni szolgálat,</l>
					<l>Ősz Telegdi érsek fenszóval megáldá,</l>
					<l>Ugy népét a király előre bocsátá.</l>
				</lg>
				<p>28</p>
				<lg>
					<l>Maga pedig Lajos gondját a hazának</l>
					<l>Letevé kezébe az édes anyjának,</l>
					<l>Mert okos személy volt, nem is volt, asszonyban,</l>
					<l>Hozzáfogható más, egész Magyarhonban.</l>
					<l>Mellé pedig adta, mint férfi tanácsot,</l>
					<l>A megélemedett Telegdi Csanádot,</l>
					<l>Így, e roppant házat elrendelve bölcsen,</l>
					<l>Maga is a gazda indult sietősen.</l>
				</lg>
				<p>Ötödik ének</p>
				<p>,Vala okossága az tisztes asszonynak.’</p>
				<p>Ilosvai</p>
				<p>1</p>
				<lg>
					<l>Toldiné pedig űlt egy szombati napon</l>
					<l>Este a ház előtt, a kiűlő padon;</l>
					<l>Akkor jött dologból Bence a vén szolga,</l>
					<l>És leereszkedék valami tuskóra.</l>
					<l>Tiszta, mint a pohár, volt az udvartájék,</l>
					<l>Hüvössé locsolva az esteli árnyék,</l>
					<l>Lanyha szellő repked, bársonyos az égbolt,</l>
					<l>Vére-vett arcával várt az éjre a hold.</l>
				</lg>
				<p>2</p>
				<lg>
					<l>Fű, fa, madár csendes: csak egy rigóének...</l>
					<l>Csak erős, mély hangja hallik Etelkének</l>
					<l>Lent, az udvar lábján, ahol épen fejet;</l>
					<l>Szűri habkezével a felhabzó tejet.</l>
					<l>Jóllakott tehenek fanyalognak mélán,</l>
					<l>Zöldszinű, virágos, illatos új szénán,</l>
					<l>Míg a sárga borjuk, telhetetlen kéjjel,</l>
					<l>Farkat billegetve, dőzsölnek a téjjel.</l>
				</lg>
				<p>3</p>
				<lg>
					<l>Toldiné asszonyság tünődék azonban</l>
					<l>Anyai örömben és anyai gondban,</l>
					<l>Meglátszott a képén hogy mikor, mit érez;</l>
					<l>Utoljára így szólt az öreg Bencéhez:</l>
					<l>„Elmegyek én magam, bizony el én oda:</l>
					<l>Megtudom, meglátom, kicsoda? micsoda?</l>
					<l>Kitől hozta Miklós azt a gyűrűt jegyül?</l>
					<l>Kit ad a jó Isten vénségemre menyül?”</l>
				</lg>
				<p>4</p>
				<lg>
					<l>Nagyon helybenhagyta Bence a szándékot,</l>
					<l>Hogy legyen, mint legyen: el is végezék ott:</l>
					<l>Másnap a hajnal még alighogy zsendűle,</l>
					<l>Mikor Toldiné már a szekéren űle.</l>
					<l>Etelke pedig az öreg Bence jobbján</l>
					<l>Hajtá a lovakat az első saroglyán;</l>
					<l>Váltig restelé a vén cseléd a dolgot:</l>
					<l>Egész úton pörölt, veszekedett s morgott.</l>
				</lg>
				<p>5</p>
				<lg>
					<l>Estefelé volt már hogy Keszibe értek,</l>
					<l>Mint idegen utas, hálásra betértek;</l>
					<l>Ott leszálla Bence s ápolgató kézzel</l>
					<l>Lovai üstökét megrántotta kétszer;</l>
					<l>Toldiné pedig ment befelé, a házba,</l>
					<l>Jobbra is, balra is szemesen vigyázva:</l>
					<l>Milyen a háztájék? a pitvar? a konyha?</l>
					<l>Mindezekben ismert csinos gazdasszonyra.</l>
				</lg>
				<p>6</p>
				<lg>
					<l>Azután benyitott egy üres szobába,</l>
					<l>Onnan a másikba, oda is hiába;</l>
					<l>Körülnéze bennök és egy pillanattal</l>
					<l>Szemébe tűnt minden: szék, ágy, tükör, asztal.</l>
					<l>Visszatérve, leplét felhajtá az ágynak,</l>
					<l>Tisztának találta mindeniket s lágynak,</l>
					<l>Azután kifordult, s végig az udvaron</l>
					<l>Gyönyörűség! mennyi volt az apró barom.</l>
				</lg>
				<p>7</p>
				<lg>
					<l>Így, sehol nem látván egy emberi lelket,</l>
					<l>Szemügyre veheté az egész nagy telket,</l>
					<l>Mignem, ráakadván a gyümölcsös kertre,</l>
					<l>Annak fái között Piroskát meglelte.</l>
					<l>Cicázott Piroska a leány cseléddel;</l>
					<l>Mit az idegentől tudom is hogy szégyell,</l>
					<l>Abbahagyta mingyárt, az orcája égett;</l>
					<l>Azonban jó szivvel látta a vendéget.</l>
				</lg>
				<p>8</p>
				<lg>
					<l>Felvezette őket az első terembe,</l>
					<l>Váltig szabadkozott, hogy nincs semmi rendbe’</l>
					<l>(Toldiné is váltig mondta, hogy nincsen mit) -</l>
					<l>Letörlé a székről a sok tiszta semmit.</l>
					<l>Csakhamar beszédbe ízeledtek hárman,</l>
					<l>Előbb tartózkodva, hanem aztán bátran,</l>
					<l>Mert kis gyermek a szó ismeretlen körbe’;</l>
					<l>Elébb búvik, aztán maga fut az ölbe.</l>
				</lg>
				<p>9</p>
				<lg>
					<l>Elmondá Piroska, hogy az atyját várja,</l>
					<l>Ha nem jött ebédre, megjő vacsorára;</l>
					<l>Ugy is lett, haza jött, de komor volt nagyon,</l>
					<l>Hanem migyár’ vidult, hogy vendége vagyon.</l>
					<l>S míg a jó öregek beszédbe merültek,</l>
					<l>Etelke, Piroska, a konyhába tűntek;</l>
					<l>Összebarátkoztak a legelső szóra,</l>
					<l>Mintha együtt nőttek, nevelkedtek volna.</l>
				</lg>
				<p>10</p>
				<lg>
					<l>Nem is állott a szó Toldi Etelkében,</l>
					<l>Csakhamar a szája kioldott eképpen:</l>
					<l>„Hej, te Piroska!... de nem mondom, mert titok.</l>
					<l>Hej, ha te úgy tudnád, azt amit én tudok!</l>
					<l>Nem vagyunk mi útas, igazán megvallva,</l>
					<l>Nagyanyám-asszony a Toldi Miklós anyja;</l>
					<l>De egy léleknek se szabad ám tudni azt;</l>
					<l>Soha rád se nézek, hahogy rajtam kiadsz.”</l>
				</lg>
				<p>11</p>
				<lg>
					<l>Megijedt Piroska, meg is örült ezen;</l>
					<l>Hátha majd valamit nem inyére teszen!</l>
					<l>De más részben örül, a napot is áldja</l>
					<l>Hogy a Toldi Miklós édes anyját látja.</l>
					<l>Legottan a két lyány egymást megölelte,</l>
					<l>Piroska Etelkét, Piroskát Etelke;</l>
					<l>Van beszéd, de mennyi! tudom hogy akárhol</l>
					<l>Bujdosik most Toldi, a jobb füle lángol.</l>
				</lg>
				<p>12</p>
				<lg>
					<l>Benn pedig a gazda, együtt a vendéggel,</l>
					<l>Cserélgetik a szót, öreges beszéddel;</l>
					<l>Toldiné azt kérdi, idegen módjára:</l>
					<l>Van-e több cselédje, vagy csak ez a lyánya?</l>
					<l>„Dehogy van! dehogy van!” sopánkodva felel,</l>
					<l>„De százzal se volna több bajom, mint evel;</l>
					<l>Most is oda voltam, most is abba’ jártam.</l>
					<l>Atyafi gyülésen, a rozgonyi várban.”</l>
				</lg>
				<p>13</p>
				<lg>
					<l>Így felelt boszúsan és elpanaszolta</l>
					<l>Mi légyen a bajnak egész léte-volta,</l>
					<l>Hogy’ adott a király igazság-levelet,</l>
					<l>Miszerint vagyona Piroskáé lehet;</l>
					<l>Hanem a rokonság feltámadt ellene,</l>
					<l>Hogy nem ér az semmit, a király levele,</l>
					<l>Nem is úgy ütött ki, mint a levél tartja,</l>
					<l>Mind azt feleseli, mind azt hánytorgatja.</l>
				</lg>
				<p>14</p>
				<lg>
					<l>Egyik része, ugymond, fenyegeti perrel,</l>
					<l>Szeretne vagyonhoz jutni könnyü szerrel,</l>
					<l>Meghal ő, azt mondják, nem él örökkétig,</l>
					<l>Akkor a jószágot szerteszéllyel tépik:</l>
					<l>Más rész avval gyötri, tőle azt kivánja:</l>
					<l>Rozgonyi nevűhöz menjen a leánya,</l>
					<l>Tyúkkal és kaláccsal üldözik untalan:</l>
					<l>„Nocsak, öcsém uram! nocsak, bátyám uram!”</l>
				</lg>
				<p>15</p>
				<lg>
					<l>Többen kérik a lyányt, de ő megmutatja</l>
					<l>Hogy hiába kérik, mert azér’ sem adja;</l>
					<l>Pedig utána járt és bizony a levél</l>
					<l>- Törvénytudók mondják - bizony nem sokat ér.</l>
					<l>„De fölmegyek én még, ha az Isten éltet,</l>
					<l>Kérek a királytól erősebb pecsétet,</l>
					<l>És olyan levelet, aki hogy megálljon;</l>
					<l>Tudom meg is adja felséges királyom.”</l>
				</lg>
				<p>16</p>
				<lg>
					<l>Így végezte szavát; hanem Toldi felől</l>
					<l>Egy igét se szóla, nem is hozta elő:</l>
					<l>Mert ami világos, nem öröm az néki,</l>
					<l>S ami titkon esett, minek kürtölné ki?</l>
					<l>E közben Piroska felhozá a tálat,</l>
					<l>Melléült a gazda s a két asszonyállat,</l>
					<l>De Piroska nem ült jegybe és gyűrübe</l>
					<l>Micsoda gazdasszony, aki enni űl be!</l>
				</lg>
				<p>17</p>
				<lg>
					<l>Toldiné meg a lyányt tartja mindig szemmel,</l>
					<l>Nem aval a nyájas édes-anyaszemmel,</l>
					<l>Hanem mostohával, amilyennel soha</l>
					<l>Nem nézhetne irigy napa vagy mostoha.</l>
					<l>De hiába nézte, de hiába leste,</l>
					<l>A csomót a kákán hiába kereste,</l>
					<l>Nem talált hibára, síma volt a káka:</l>
					<l>Rozgonyi Piroska leányok virága!</l>
				</lg>
				<p>18</p>
				<lg>
					<l>Hogy aztán ideje volt a lefekvésnek,</l>
					<l>S unni kezdé magát világa a mécsnek:</l>
					<l>Toldiné asszonyság jó éjszakát monda,</l>
					<l>Etelke is mingyár’ követé őt nyomba.</l>
					<l>Rozgonyi meg, amint azok elpihentek,</l>
					<l>Találgatja szörnyen: vajjon kik lehetnek?</l>
					<l>Hallá ezt Piroska, de nem szólott reá,</l>
					<l>Mintha ő sem tudná, vagy nem is hallaná.</l>
				</lg>
				<p>19</p>
				<lg>
					<l>Toldiné azonban Piroskát az ágyba’</l>
					<l>Befoglalta buzgó szép imádságába,</l>
					<l>Mingyárt fia mellé, akiről Etelke</l>
					<l>Rosszat újságolni, jó hogy elfelejte.</l>
					<l>Alugyál jó asszony, álmodjál ma szépet:</l>
					<l>Nem hoz-é, ki tudja, bút a holnap néked?</l>
					<l>Hej! mert aki fiát szülte a világnak,</l>
					<l>Búbánatot szűle az asszony magának.</l>
				</lg>
				<p>20</p>
				<lg>
					<l>Szép is volt az álma, mert aranyos kedvvel,</l>
					<l>Mosolyogva így szólt Rozgonyihoz reggel:</l>
					<l>„Soha se törődjék nászuram oly nagyon,</l>
					<l>Kire száll a birtok, kié lesz a vagyon.</l>
					<l>Ha elveszi a lyányt, tudom el is tartja,</l>
					<l>De meg, jó az Isten, majd csak kimutatja -</l>
					<l>Megüté ez a szó fülét a gazdának,</l>
					<l>Hogy mi okból mondja őtet nászurának.</l>
				</lg>
				<p>21</p>
				<lg>
					<l>Így, nem sok beszéddel, összeismerkedtek,</l>
					<l>Egymás arcát nézve, öröm rózsát szedtek;</l>
					<l>Majd a szó is, egyik a másikat, hozta,</l>
					<l>Szegény Toldinénak fájdalmát okozta.</l>
					<l>Csudálkozott szörnyen, alig hitte Pál úr,</l>
					<l>Hogy semmit se hallott a Miklós bajárul;</l>
					<l>Elejét utóját hosszan elregélte,</l>
					<l>Hanem Toldiné azt nem hallgatta végre.</l>
				</lg>
				<p>22</p>
				<lg>
					<l>Első mozdulattal a szivéhez kapott,</l>
					<l>Másik mozdulattal nyitá az ablakot:</l>
					<l>„Fogj be, öreg, fogj be!” - és a jámbor gazda, -</l>
					<l>Nem volt annyi lelke, hogy tovább marassza. -</l>
					<l>Mért vonúl magányba a mélységes bánat?</l>
					<l>Mért búvik sötétre a vérig vert állat?</l>
					<l>Mért a haldokló vad, sűrű rengetegbe?</l>
					<l>Természet törvénye vagyon mindezekbe’.</l>
				</lg>
				<p>Hatodik ének</p>
				<p>,Több dolgai között jó Tholdi Miklósnak,</p>
				<p>Még ifjú voltáról ily éneket írnak.’</p>
				<p>Ilosvai</p>
				<p>1</p>
				<lg>
					<l>Megsohajtá Bence Nagyfalu határát,</l>
					<l>Köszönté süveggel a kopasz határfát,</l>
					<l>Akkor immel-ámmal a világba nézve</l>
					<l>Követé gazdáját halkan fütyörészve.</l>
					<l>Toldi pedig - hagyván Pirkóra az útat -</l>
					<l>Összeillegette a jövőt és multat;</l>
					<l>Mit tehetne, vajjon, addig is vitézül</l>
					<l>Míg az olasz ellen a király felkészül.</l>
				</lg>
				<p>2</p>
				<lg>
					<l>Most a lova száját megrántá egy helyen,</l>
					<l>Hogy ne hajszra tartson, hanem csára menjen;</l>
					<l>Addig kisérgette azt az útat, csára,</l>
					<l>Hogy elért Erdélybe, kulcsos Kolozsvárra.</l>
					<l>Ottan megcserélte a rajtavalóját:</l>
					<l>Páncélját, paizsát, sisakját, forgóját,</l>
					<l>Hogy, mikor meglátta, Bence is bámulta,</l>
					<l>Ugy mosolyodék rá egy kis idő múlva.</l>
				</lg>
				<p>3</p>
				<lg>
					<l>Onnan pedig indult messzi Moldovába,</l>
					<l>Hires Laczfi Endre székely táborába;</l>
					<l>Megpróbálta kardját a tatárok ellen,</l>
					<l>Mivelhogy régóta hever a hüvelyben.</l>
					<l>Ekkor esett az, hogy a tatárok kánját</l>
					<l>Elfogá, kihúzta, széllyelverte nyáját,</l>
					<l>Mint mikor a juhász botját közre dobja:</l>
					<l>Széllyel ugrik a nyáj: s a nagy kost kifogja.</l>
				</lg>
				<p>4</p>
				<lg>
					<l>Elevenen vitte Laczfihoz a kámot,</l>
					<l>S elbucsúzék Toldi, miután beszámolt:</l>
					<l>Megsugá négyszem közt, hogy ki volna, s kérte</l>
					<l>Szóljon egyet-kettőt a királynál érte.</l>
					<l>Laczfi ezt örömmel fogadta, hogy meglesz,</l>
					<l>Toldi pedig indult szomszéd lengyelekhez:</l>
					<l>Hanem a góbék közt foly különös beszéd,</l>
					<l>Mert nem ismerék fel Toldi bajnok kezét.</l>
				</lg>
				<p>5</p>
				<lg>
					<l>Azt esküszi lófő, azt esküszi gyalog:</l>
					<l>Csuda történt, ámbár szemmel látott dolog:</l>
					<l>Néhai Szent László nagy király vezette</l>
					<l>Őket a pogányság ellen ütközetre.</l>
					<l>Mert, amikor, ugymond, épen tűzbe mentek,</l>
					<l>Hogy? hogy nem? előttök egy vitéz jelent meg,</l>
					<l>Fegyverkezve talpig vérttel és páncéllal,</l>
					<l>Sima csiszolt vassal, csillogó acéllal.</l>
				</lg>
				<p>6</p>
				<lg>
					<l>Roppant nagy ló tombolt (tódítják) alatta,</l>
					<l>Maga is őket egy fejjel meghaladta;</l>
					<l>Pallos a kezében s nagyfejű buzogány,</l>
					<l>Minek a szelétől csak úgy dűlt a pogány.</l>
					<l>Sőt nem egy a hitét arra is ajánlja,</l>
					<l>Hogy fején tündöklött arany koronája.</l>
					<l>Feje fölött pedig, fényes kerekségen,</l>
					<l>Koronás asszony űlt a levegő égben.</l>
				</lg>
				<p>7</p>
				<lg>
					<l>Voltak ugyan, akik ezt kétségbe vonták,</l>
					<l>Hanem azt mindnyájan bizonyosnak mondák.</l>
					<l>Hogy maga Szent László király a levente</l>
					<l>S hogy Szűz-Mária volt az asszony felette.</l>
					<l>Akárhogy’, akármint: a győzelem övék,</l>
					<l>Celnai jó borral isszák is a levét,</l>
					<l>Amit örömében Laczfi Endre oszta,</l>
					<l>Erdélyből, magával, sok tömlőben hozta.</l>
				</lg>
				<p>8</p>
				<lg>
					<l>Mi pedig siessünk Toldi Miklós után</l>
					<l>Bujdosó, vándorló, viszontagos útán;</l>
					<l>Sok esett őrajta, sok jeles történet</l>
					<l>Ami fölött most csak elsuhan az ének:</l>
					<l>Elsuhan, átsuhan mint a fecske szárnya</l>
					<l>Mely a tavat éri, belé még sem mártja,</l>
					<l>Vagy mint szökdelése víz felett a kőnek</l>
					<l>Mellyel a gyerkőcök a folyamon szőnek.</l>
				</lg>
				<p>9</p>
				<lg>
					<l>Tudta ő, hogy Kázmér, lengyelek királya,</l>
					<l>Egy testvér Lajosnak az édes anyjával;</l>
					<l>Tudva, e szerént hogy azok ketten egyek,</l>
					<l>Gondolva magában: „Oda bizvást megyek.</l>
					<l>Mint magyar vitézzel, jól fog bánni velem,</l>
					<l>Itt ez a kard: e lesz ajánló levelem;</l>
					<l>Tán szolgálhatok is némi részben neki,</l>
					<l>Tán Lajosnál értem magát közbeveti.”</l>
				</lg>
				<p>10</p>
				<lg>
					<l>Ilyes gondolattal odaért, hol vissza,</l>
					<l>Napkeletre önti habjait a Nyisztra;</l>
					<l>Komp vinné az útat keresztül a vízen;</l>
					<l>Most ki vala kötve, de a tulsó részen.</l>
					<l>Toldi a révésznek mindegyre kiáltott,</l>
					<l>Karjával is inte, bár senkit se’ látott</l>
					<l>Beléúna végre s abbahagyta osztán</l>
					<l>Integetni, mint a szélmalom a pusztán.</l>
				</lg>
				<p>11</p>
				<lg>
					<l>Pirkó paripáját folyamnak biztatja,</l>
					<l>Bence is ért arról, utána usztatja,</l>
					<l>Így a parthoz jutnak, mely azonban sziget,</l>
					<l>Néhol bokros erdő, néhol tisztás liget.</l>
					<l>De ki látott ilyet! mindenik fa bitó:</l>
					<l>Hozzákötve egy-egy isten adta zsidó;</l>
					<l>Szájokat feszíti száraz, fojtós moha,</l>
					<l>Alig fedi őket az egy testiruha.</l>
				</lg>
				<p>12</p>
				<lg>
					<l>Kapott ez alkalmon a vitézlő Bence;</l>
					<l>Jól kifent kardjával egy husángot metsze,</l>
					<l>Kezdé a legelsőt ugyancsak páholni,</l>
					<l>De felháborodván, így riad rá Toldi:</l>
					<l>„Menydörgöm adtát is! - vered, akit vernek?”</l>
					<l>Szepegett a szóra Bence, mint a gyermek;</l>
					<l>Parancsolta Miklós, hogy rögtön eloldja;</l>
					<l>Így panaszlá a bajt Ábrahám utódja:</l>
				</lg>
				<p>13</p>
				<lg>
					<l>„Költözünk, bujdosunk szép Magyarországból,</l>
					<l>Számkivetve onnan, király parancsából.</l>
					<l>Amiért ősei hitét nem hagyá el:</l>
					<l>Költözik, bujdosik a szegény Izráel.</l>
					<l>Hogy e komphoz értünk - nem tudván előre -</l>
					<l>Dovec az óriás ennek vámszedője -</l>
					<l>Amit életünkben összesugorgattunk -</l>
					<l>Oh ég! - mint az ujjam - meztelen maradtunk.”</l>
				</lg>
				<p>14</p>
				<lg>
					<l>„Oldd meg társaidat!” a levente szóla,</l>
					<l>S elfordulván, többé nem méltatta szóra,</l>
					<l>Hanem fölkereste Dovecet, a zsiványt:</l>
					<l>Iszonyú mulatság, amit épen csinált.</l>
					<l>Egy-egy fiatal csert a földig lehajta,</l>
					<l>S midőn felereszti, már zsidó függ rajta;</l>
					<l>Visszapattan a cser, az elégen túl is,</l>
					<l>Kolompol a terhe innen is, meg túl is.</l>
				</lg>
				<p>15</p>
				<lg>
					<l>Észrevévén Toldit a bokron keresztűl,</l>
					<l>Egy fiatal gyertyánt fölszakít tövestűl,</l>
					<l>És úgy várja készen, mint valamely bottal,</l>
					<l>Ütni húzakodó feszes állapottal.</l>
					<l>De Miklós zúdítja zubolynyi buzgányát:</l>
					<l>Eltalálta, épen a vakszeme táját,</l>
					<l>Vak is lett azonnal, siket is lett tőle,</l>
					<l>Tompa ökröndéssel lezuhant a földre.</l>
				</lg>
				<p>16</p>
				<lg>
					<l>Megpihene mostan, a cselédjét várva;</l>
					<l>Hát íme közelget éktelen nagy lárma:</l>
					<l>Hallik Bence hangja: „Egy-egy arany! zsidók:</l>
					<l>Amiért megmenténk, fizessetek adót!”</l>
					<l>Másfelöl perpatvar, csúnya veszekedés:</l>
					<l>„Nem volt semmi alku - nem volt semmi kötés!”</l>
					<l>Toldi haragszik is, nevet is: „goromba!</l>
					<l>Hogy mersz elegyedni te az én dolgomba?”</l>
				</lg>
				<p>17</p>
				<lg>
					<l>Így dorgálta Bencét; s így ez abban elmult; -</l>
					<l>E kis tréfa után Toldi tovább indult,</l>
					<l>De nem a királyhoz, Krakó városába:</l>
					<l>Üres kézzel nem megy gondolá magába.</l>
					<l>Hanem viszen neki, szép szavai mellett</l>
					<l>Fényes ajándékot, fényes győzedelmet;</l>
					<l>Alkalom volt erre: sok garázda litván</l>
					<l>A lengyel hadakat mindennap szoritván.</l>
				</lg>
				<p>18</p>
				<lg>
					<l>Eszébe jutott a régi háborúság;</l>
					<l>A lembergi vásár csak tennapi újság.</l>
					<l>Miszerint a litván rablók feje, Olgárt,</l>
					<l>Felgyújtá a várost, leölé a polgárt.</l>
					<l>Kapzsi nép a vásárt hogyan verte széllyel,</l>
					<l>Drága selyem-bársonyt mértek koplyanyéllel:</l>
					<l>Nem árult az adó, és a vevő nem vett:</l>
					<l>Mégis elkölt minden, pénze mégis elment.</l>
				</lg>
				<p>19</p>
				<lg>
					<l>E tudva, magát ő lengyelekhez adta;</l>
					<l>Erejét karjának úgy is kimutatta</l>
					<l>Hogy Lubárt és Kejstut, megszaladva rútul,</l>
					<l>Minden kedvök elment újabb háborútul.</l>
					<l>Így, a harc mezején töltve néhány hetet,</l>
					<l>Toldi a sereggel Krakóba sietett;</l>
					<l>Fényes diadallal vezeték Krakóba,</l>
					<l>Hol immár előbb is forgott neve szóba.</l>
				</lg>
				<p>20</p>
				<lg>
					<l>Tudniillik Eszter a szép zsidó leány</l>
					<l>Hallotta Dovecről: mit mivelt a zsivány;</l>
					<l>Hallotta: ki, mikor? hogyan tanitá meg,</l>
					<l>Hite sorsosait hogy szabaditá meg.</l>
					<l>Eszter a királynál benn vala... még’ nagy benn!</l>
					<l>Orca nélkül való fejedelmi kegyben;</l>
					<l>Nem csuda tehát, hogy Toldinak a híre,</l>
					<l>Jó szállást csinálni, előbb odaére.</l>
				</lg>
				<p>21</p>
				<lg>
					<l>Nosza hát, nagy torral a győzelmet üllik,</l>
					<l>Ami tivornyának is bizony beillik;</l>
					<l>Első hely közöttük a zsidó leányé:</l>
					<l>Szebb ruhában űl ott, mint Sába királyné.</l>
					<l>Az urak ellenben isznak kegyetlenűl,</l>
					<l>Az a nyertes, aki asztal alá kerűl;</l>
					<l>Olyan mesterség ez, hogy könnyű az utja:</l>
					<l>Aki nem tanulta az még jobban tudja.</l>
				</lg>
				<p>22</p>
				<lg>
					<l>Eszter pedig, ámbár szeme Toldin jára,</l>
					<l>Felügyelt a király arany poharára;</l>
					<l>Piros galamb-ajka sűrűn megcsippenti:</l>
					<l>Akkor ivás nélkül meg nem állja senki;</l>
					<l>Legalább a király úgy van azzal mindég.</l>
					<l>De poharazásban legelső a vendég:</l>
					<l>Maga is a király nézi gyönyörködve,</l>
					<l>Szivesen beszélget vele időközbe’.</l>
				</lg>
				<p>23</p>
				<lg>
					<l>Kérdez tőle holmit; sokszor emlegeti,</l>
					<l>Hogy Lajost, az öccsét, mily igen szereti</l>
					<l>Országát is, ugymond, végre neki adja,</l>
					<l>Feltette magában: mert hát kire hagyja!</l>
					<l>Többet is beszélne, kérdene Tolditól:</l>
					<l>De nyelve az eszét már nem éri utól,</l>
					<l>Megakadt egy szóban, a kellőközépen;</l>
					<l>Nehéz lett, elalutt a nagy bársony széken.</l>
				</lg>
				<p>24</p>
				<lg>
					<l>Így vége szakadván tusnak, boritalnak,</l>
					<l>Tehetsége szerint kiki hazaballag;</l>
					<l>Toldi is hazament, lefekünni, oda,</l>
					<l>Ahol készen várta egy szép vendégszoba.</l>
					<l>Esze, lába, helyén; a nyelve is fordul,</l>
					<l>Hanem az orcája tüzel a sok bortul,</l>
					<l>Zúgó füleiben vad muzsika dörmög,</l>
					<l>Szeme előtt pedig... hej! a bor nagy ördög.</l>
				</lg>
				<p>25</p>
				<lg>
					<l>Szeme előtt, mondom, a zsidólyány képe.</l>
					<l>Ifjuság: bolondság! mi nem jut eszébe!</l>
					<l>Eszébe jut minden, annyi minden régi -</l>
					<l>Mikor a kőből is olaj cseppent néki.</l>
					<l>Hol ezen jár esze, hol a zsidólányon:</l>
					<l>Nem bir elaludni, hánykódik az ágyon,</l>
					<l>Mikor egy vén asszony a szobába lépve,</l>
					<l>Bár csak ketten vannak, suttog a fülébe.</l>
				</lg>
				<p>26</p>
				<lg>
					<l>Sugva beszél hozzá, mert a nagy-felszónak</l>
					<l>Több orcája van ám, mint a susogónak:</l>
					<l>Attól is, ki hallja, attól is, ki mondja,</l>
					<l>Szégyenli az magát, hangosan kimondva.</l>
					<l>Toldi a szégyenre - gondol is ő erre!</l>
					<l>Követi az asszonyt egy bizonyos helyre,</l>
					<l>Végig a tornácon, keresztül a házon;</l>
					<l>Szőnyeges, aranyos tizenegy szobákon.</l>
				</lg>
				<p>27</p>
				<lg>
					<l>Tizenkettedikhez érve most a banya,</l>
					<l>Mutatá az ínyét, mintha mosolygana,</l>
					<l>Csendesen kopogtat, leskelődve nyit be,</l>
					<l>Csak Toldit ereszti, maga nem megy itt be.</l>
					<l>Lanyha széllel akkor mind az ajtónyílat</l>
					<l>Megcsapá egyszerre, mind a kedves illat, -</l>
					<l>Azt gondolta Miklós, hogy nem is szobába,</l>
					<l>Hanem egyenesen lépett mennyországba.</l>
				</lg>
				<p>28</p>
				<lg>
					<l>Nem volt abban ágy, szék, vagy más cifra holmi,</l>
					<l>Mint az ilyen házat szokás bútorolni;</l>
					<l>Közepéről egy mécs rózsaszinű lángot -</l>
					<l>Piros üvegen át terjeszte világot:</l>
					<l>Így néz vissza a nap, mikoron az esti</l>
					<l>Felhőkkel a tájat biborszinre festi.</l>
					<l>Fedezé a földet bolyhos bársony szőnyeg,</l>
					<l>Melyet a láb érez puha fris mezőnek.</l>
				</lg>
				<p>29</p>
				<lg>
					<l>S mint megannyi lombos, leveles zöld cserje,</l>
					<l>Virág volt lerakva, külön-külön helyre,</l>
					<l>Magokat szép szinnel, árulják illattal,</l>
					<l>Egy erdőt képeznek, tűkör lévén a fal:</l>
					<l>Százszor veti vissza, hogy erdőnek véljed.</l>
					<l>Közepén a szoba kereken lemélyed,</l>
					<l>Lejáró van oda lépcsős márvány padon,</l>
					<l>Köröskörül, mint a bányába Váradon.</l>
				</lg>
				<p>30</p>
				<lg>
					<l>Három fehér lépcső viszen a gödörbe,</l>
					<l>Három látszik ismét alább, mint tükörbe’,</l>
					<l>Mert a negyediket sima viz takarja,</l>
					<l>Mely önárnyékától most egészen barna.</l>
					<l>Fürdő szép leányok, hajladozó testtel,</l>
					<l>Látszanak csúszkálni a lépcsőkön le s fel,</l>
					<l>Látszanak, jól mondom, mert meg se moccannak,</l>
					<l>Nem szégyellnek semmit, mivel kőbül vannak.</l>
				</lg>
				<p>31</p>
				<lg>
					<l>Fehér lábát egyik most ereszti belé,</l>
					<l>Más pedig a vizből most vonja kifelé,</l>
					<l>Harmadik a lépcsőn szárítkozik űlve, -</l>
					<l>Szembe, háttal, hanyatt, - mindenképpen dűlve.</l>
					<l>Legfeljebb és legtúl karját nyujtja kettő,</l>
					<l>Nagy ezüst medencét fogva, mint egy teknő,</l>
					<l>Hátra emelik azt, testök visszagörbűl,</l>
					<l>Mintha így a partra tennék a gödörbűl.</l>
				</lg>
				<p>32</p>
				<lg>
					<l>Még túl a két lyányon, szembe az ajtóra,</l>
					<l>Másik kettő térdel a szoba-pallóra,</l>
					<l>Párosan, de kissé széllyelebb egymástul,</l>
					<l>Kettő pedig összébb, emezeken hátul.</l>
					<l>Valamit emelnek közbül ezek négyen,</l>
					<l>Ketteje görnyedve, más ketteje térden,</l>
					<l>Könnyü hintaszéket, ami négy szíjon lóg,</l>
					<l>Tengeri csigához mindenbe hasonlót.</l>
				</lg>
				<p>33</p>
				<lg>
					<l>Fölfelé a háta tornyodzik magosan,</l>
					<l>Dinnye-gerézd formán, hosszu rovátkosan,</l>
					<l>Széle széllyelterped, mint a páva farka,</l>
					<l>Hanem tiszta fehér, nem pedig oly tarka.</l>
					<l>Selyem boritéka ki van tömve puhán,</l>
					<l>Jobb az ülés rajta, mint a gyenge mohán,</l>
					<l>Benne a szép Eszter, kissé hátra dűlve,</l>
					<l>Hintázgatja testét, sem fekve, sem űlve.</l>
				</lg>
				<p>34</p>
				<lg>
					<l>Lábait az ezüst medencében tartja,</l>
					<l>Csekély öltözet van hideg ellen rajta,</l>
					<l>Pongyola szabású ritka fehér kelme,</l>
					<l>Gömbölyü termetét kimutatja selyme:</l>
					<l>Termetét egészen, a szinét is félig,</l>
					<l>Kebelétől kezdve, le a lábszár élig;</l>
					<l>Nagy, fekete haja, derekán átvéve,</l>
					<l>Kétfelől, mint egy öv, foly le az ölébe.</l>
				</lg>
				<p>35</p>
				<lg>
					<l>Első gondja volt, hogy mellét betakarná,</l>
					<l>(Mutatta legalább, mintha ezt akarná),</l>
					<l>Szemérmesnek látszó szempillái alatt</l>
					<l>Ravaszúl leskődött a hamis gondolat.</l>
					<l>Zavarodva Toldi még mindegyre ott áll:</l>
					<l>„Asszonyom, hadd értsem, mi okon hivattál!”</l>
					<l>De hamar megbánta együgyü kérdését,</l>
					<l>Szégyellve az asszony hangos nevetését.</l>
				</lg>
				<p>36</p>
				<lg>
					<l>„Azér’ hivattalak” monda neki Eszter</l>
					<l>„Hogy ezt a medencét lábam alól vedd el.”</l>
					<l>Odamene Miklós, térdeit a kőre,</l>
					<l>Lebocsátá frísen, a márvány lépcsőre.</l>
					<l>Fehér lábacskáit, rózsaszinű habban,</l>
					<l>Megtalálta s kezdé mosogatni abban;</l>
					<l>De mialatt piros szép körmeit mosta,</l>
					<l>Eszébe jutott az ártatlan Piroska.</l>
				</lg>
				<p>37</p>
				<lg>
					<l>Felkapá az edényt, maga is felállván;</l>
					<l>Eszter pedig most a kőleányok vállán</l>
					<l>Pihentette lábát, amelyek ott elől</l>
					<l>A medencét tarták, lám mondom, kétfelől;</l>
					<l>Így űlt, mosolyogván a Toldi szemébe.</l>
					<l>Hanem a vitéznek komor lett a képe:</l>
					<l>„Adta bestiája!” káromkodik s nevet.</l>
					<l>Szeme közé önti a sok szappanlevet.</l>
				</lg>
				<p>38</p>
				<lg>
					<l>Egyszeribe, mint az, kit ostorral vágnak,</l>
					<l>Végit érte Miklós tizenegy szobáknak,</l>
					<l>Onnan a tornácra, onnat az udvarra,</l>
					<l>Sebesen csapódik, hol jobbra, hol balra.</l>
					<l>Fölkereste Bencét, felrázta keményen:</l>
					<l>„Nyergelj fiu, nyergelj! de mindjárt meglégyen!”</l>
					<l>Alig is tölt abba három-négy pillanat,</l>
					<l>Hogy már Toldi Miklós a mezőkön haladt.</l>
				</lg>
				<p>39</p>
				<lg>
					<l>Eszter pedig és a banya köztanácson,</l>
					<l>Arra határoztak, hogy lármát kiáltson;</l>
					<l>Nem sok a látatja, mert akármit csinál,</l>
					<l>Minden ember alszik, főképen a király.</l>
					<l>Világos viradtig ott lesé az ágyát,</l>
					<l>Akkor elővette Potifárné vádját,</l>
					<l>Amire tanítá szégyen és a bosszú -</l>
					<l>Hanem ez az ének már nagyon is hosszú.</l>
				</lg>
				<p>Hetedik ének</p>
				<p>,Tart vala az asszony... nagy siralmat.’</p>
				<p>Ilosvai</p>
				<p>1</p>
				<lg>
					<l>Toldiné bús szíve otthon is csak fája,</l>
					<l>Szomorú lőn neki csendes háza-tája,</l>
					<l>Szomorú és siket: ahová, jól tudja,</l>
					<l>Hire a fiának, ha volna, se jutna.</l>
					<l>Azér’ eltökélé hogy Budára menjen:</l>
					<l>Sok ember megfordul oly világos helyen,</l>
					<l>Népek és országok utja metszi átal;</l>
					<l>Szemfül ember ottan mindig ujat lát, hall.</l>
				</lg>
				<p>2</p>
				<lg>
					<l>De meg’ célja is volt az özvegy királynét</l>
					<l>Felkérni, hogy lenne szószóló fiáért,</l>
					<l>Visegrádra menni, elébe járulni,</l>
					<l>Egy kis ajándékkal lábához borúlni.</l>
					<l>Rögtön is hozzálát, késedelem nélkül,</l>
					<l>Elrendeli házát és az útra készül;</l>
					<l>Mezei munkának úgy is szűnt a napja:</l>
					<l>Ami hátra van még, azt Bencére hagyja.</l>
				</lg>
				<p>3</p>
				<lg>
					<l>Azután egy belső régi szekrénybe nyúl,</l>
					<l>Amelyet magával hozott menyasszonyúl;</l>
					<l>Nehezen nyiták ki, sorba vették hárman,</l>
					<l>Kulcsa megfeledte a járást a zárban,</l>
					<l>Toldiné felhajtja felső takaróját.</l>
					<l>Gondosan beszerzett halálra-valóját,</l>
					<l>Akkor vigyázattal, jobb kezét ledugva,</l>
					<l>Keresgél fenéken valamit egy zugba.</l>
				</lg>
				<p>4</p>
				<lg>
					<l>Előbb is az arany koszorút vevé ki.</l>
					<l>Anyai jószága volt e párta néki,</l>
					<l>Úgy szállott az mindég leányról leányra,</l>
					<l>Bajos lenne hamar megmondani, hányra;</l>
					<l>Gyémánttal, rubinnal a cifrája ékes,</l>
					<l>Smaragd benne szép zöld, opál benne kékes. -</l>
					<l>Odagörbül a lyány, lélekzetet sem vesz,</l>
					<l>Szeme ragyogása a köveken túltesz.</l>
				</lg>
				<p>5</p>
				<lg>
					<l>Azután kösöntyű, szinte olyan áros,</l>
					<l>Kerűlt napvilágra; összeillő, páros,</l>
					<l>Melyeket a férje adott jegybe, Lőrinc,</l>
					<l>Melyeket azóta kettős gonddal őriz.</l>
					<l>Hamisan Etelke nagyanyja karjára</l>
					<l>Kapcsolá az arany perecet, próbára:</l>
					<l>Felrántá egészen, feljül a könyökén:</l>
					<l>Maga Toldiné is mosolyogta, szegény.</l>
				</lg>
				<p>6</p>
				<lg>
					<l>Majd elővevé a szinehagyta övet,</l>
					<l>Lefeszíté róla késheggyel a követ,</l>
					<l>Drágakövet, gyöngyöt, mellyel ki volt rakva,</l>
					<l>Ezt is, a többihez, kis kosárba rakta.</l>
					<l>Arany láncot és még több ily csecse-becsét</l>
					<l>Tőn hozzá, minek csak gondolt némi becsét;</l>
					<l>Betakarta osztán, szép fehér kendővel,</l>
					<l>Sok-rét, hogy semmi ne hulljon ki belőle.</l>
				</lg>
				<p>7</p>
				<lg>
					<l>Most az eleséggel megrakott szekérbe</l>
					<l>Széna-űlést töm az öreg Bence térde,</l>
					<l>S od’adván a gyeplőt, egy suhanc legénynek</l>
					<l>Bölcs tanácsaival nem látszott fösvénynek:</l>
					<l>Ezt így kell, amazt úgy; mutatá, hogy lássa,</l>
					<l>Mi a lóhajtásnak különös fogása,</l>
					<l>Elmondá az útat, egészen Budáig:</l>
					<l>Itt s itt hajszra, csára, tekerűl, szétválik.</l>
				</lg>
				<p>8</p>
				<lg>
					<l>Unta is már a szót Gere, a tanítvány,</l>
					<l>Ostorával néha nagyokat suhintván;</l>
					<l>Meg-megcsapta lábát a lógós lovának,</l>
					<l>S megrántá a gyeplőst, hogy ne szaladnának.</l>
					<l>Végre osztán felült a nemzetes asszony,</l>
					<l>Meghagyá Bencének: mit, hogy igazgasson.</l>
					<l>Mellé unokája; míg egy leány cseléd</l>
					<l>Be-lim-lomozá a szekér első helyét.</l>
				</lg>
				<p>9</p>
				<lg>
					<l>De, mikép utazott Toldiné Budára,</l>
					<l>Nem méltó az ilyen tisztes krónikára;</l>
					<l>Háza volt Miklósnak, oda szálla Budán;</l>
					<l>Mint a magáéba kedves fia után.</l>
				</lg>
				<p>(Több nincs)</p>
			</div>
		</body>
	</text>
</TEI>