<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="AranyJ_00597_0721" xml:lang="hu" xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">Toldi estéje</title>
				<author>
					<persName>
						<surname>Arany</surname>
						<forename>János</forename>
					</persName>
					<date from="1817" to="1882">1817-1882</date>
					<idno type="VIAF">95251869</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Vida</surname>
						<forename>Bence</forename>
					</persName>
					<persName>
						<surname>Bajzát</surname>
						<forename>Tímea</forename>
						<forename>Borbála</forename>
					</persName>
					<persName>
						<surname>Karabulut</surname>
						<forename>Aslihan</forename>
					</persName>
					<persName>
						<surname>Szlávich</surname>
						<forename>Eszter</forename>
					</persName>
					<persName>
						<surname>Timári</surname>
						<forename>Mária</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">2106</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>Toldi estéje</title>
					<author>
						<persName>
							<surname>Arany</surname>
							<forename>János</forename>
						</persName>
						<idno type="VIAF">95251869</idno>
					</author>
					<relatedItem type="copyText">
						<bibl>
							<title>Arany János összes költeményei</title>
							<date when="1997-11-12"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/00500/00597"/>
							<respStmt>
								<resp>Original Electronic Edition</resp>
								<persName>
									<surname>Drótos</surname>
									<forename>László</forename>
								</persName>
								<persName>
									<surname>Hevele</surname>
									<forename>István</forename>
								</persName>
								<persName>
									<surname>Pétery</surname>
									<forename>Kristóf</forename>
								</persName>
								<persName>
									<surname>Varga</surname>
									<forename>Mónika</forename>
								</persName>
								<persName>
									<surname>Kiss</surname>
									<forename>András</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>Toldi estéje</head>
				<p>1847-1848</p>
				<p>Első ének</p>
				<p>,Tholdira királynak egyszer lőn haragja...
                Három esztendeig nem ment bé udvarba.’</p>
				<p>Ilosvai</p>
				<p>1</p>
				<lg>
					<l>Őszbe csavarodott a természet feje,</l>
					<l>Dérré vált a harmat, hull a fák levele,</l>
					<l>Rövidebb, rövidebb lesz a napnak útja,</l>
					<l>És hosszúkat alszik rá, midőn megfutja.</l>
					<l>Megpihen legszélén az égi határnak</l>
					<l>S int az öregeknek: „benneteket várlak!”</l>
					<l>Megrezdűl a feje sok öregnek erre:</l>
					<l>Egymásután mégis mennek a nyughelyre.</l>
				</lg>
				<p>2</p>
				<lg>
					<l>Így pihent akkor is; így tekinte vissza;</l>
					<l>Síma volt a mező, a menny pedig tiszta;</l>
					<l>Milliom kis naptól ragyogott a mező:</l>
					<l>Akárhova nézett, csak azt látta: ez ő!</l>
					<l>Itt egy tócsa tükrén, s felvetődő halán,</l>
					<l>Ott egy kis bogáron, s a gyep pókfonalán,</l>
					<l>Mindenütt, mindenütt, meddig szeme kilát,</l>
					<l>Láthatá a vén nap önnön ia-fiát.</l>
				</lg>
				<p>3</p>
				<lg>
					<l>Sokfelé tekinte, módja is volt ebben,</l>
					<l>De most Nagyfalura nézdegélt legszebben,</l>
					<l>Nagyfalu helységben a Toldi kertjére:</l>
					<l>Tán az őszi fáknak hulló levelére?</l>
					<l>Tán az árnyékokra, hogy mind arcra esnek,</l>
					<l>S leborulva hosszan, tőle búcsut vesznek?</l>
					<l>Tán a kurta pejre, mely, ahol csak leli,</l>
					<l>A felmagzott burjánt nagybúsan legeli?</l>
				</lg>
				<p>4</p>
				<lg>
					<l>Tán erre, tán arra... tán a kőkeresztre,</l>
					<l>Mely egy kis domb alján földbe volt eresztve?</l>
					<l>Sem erre, sem arra: Toldit, az öreget</l>
					<l>Nézte, hogyan térdel a sír dombja megett.</l>
					<l>Nincsen már hajának egy fekete szála,</l>
					<l>Öveig lenyúlik szép ezüst szakálla,</l>
					<l>Szép fehér szakálla, melyet, amig térdel,</l>
					<l>Kebelére kulcsol összefont kezével.</l>
				</lg>
				<p>5</p>
				<lg>
					<l>Imádkozik ottan csendesen és mélán,</l>
					<l>Néha egy könny csillog szeme alsó héján,</l>
					<l>Néha, de csak ritkán, megmoccan az ajka,</l>
					<l>Ám egy hang, mi nem sok, annyi sincsen rajta.</l>
					<l>Feje felett átment a zimankós élet,</l>
					<l>Tele most hideg, de csendes tiszta tél lett,</l>
					<l>Három éve már, hogy nem az udvart lesi,</l>
					<l>Hanem a megígért jobb hazát keresi.</l>
				</lg>
				<p>6</p>
				<lg>
					<l>Három éve történt, hogy az agg levente</l>
					<l>A király haragját ősz fejére vette,</l>
					<l>Gáncsolván az udvart, annak puha kényét,</l>
					<l>Csinosabb szokásit és olaszos fényét.</l>
					<l>Szálka volt szemében a sok díszpalota,</l>
					<l>Szüntelen csak zsémbelt: „nem való ő oda,”</l>
					<l>Míg, szaván marasztva, elküldé a király:</l>
					<l>Hazamene halni, és most holt hire jár.</l>
				</lg>
				<p>7</p>
				<lg>
					<l>Megavult az ős ház, a zápor lemosta,</l>
					<l>Az idő, e vén sas szörnyen megrugdosta.</l>
					<l>Érzi a megoszlás napját, hogy eljöve,</l>
					<l>Földre kivánkozik majd mindenik köve.</l>
					<l>Apró szelek, mikor repülni tanulnak,</l>
					<l>Födeléből egy-egy lécközét lefúnak;</l>
					<l>Egyszer majd nekivág a zivatar apja,</l>
					<l>Beleölti szarvát és a földhöz csapja.</l>
				</lg>
				<p>8</p>
				<lg>
					<l>Ott van még az ablak, mely a kertre nyílik,</l>
					<l>De rozmarinbokor benne már nem díszlik;</l>
					<l>Ott van a kis ajtó, de hej megvetkezett!</l>
					<l>Belőle a szú is régen kiéhezett.</l>
					<l>Rozsdás a kilincse; sarka, amint fordul,</l>
					<l>Mintha fájna néki, ríva megcsikordul,</l>
					<l>Pedig tudja bölcsen, merre van a nyitja;</l>
					<l>S emeli az öreg Bence mikor nyitja.</l>
				</lg>
				<p>9</p>
				<lg>
					<l>Bence Toldinak volt fegyvernök vitéze,</l>
					<l>Sokszor volt urával háborúban része,</l>
					<l>Akkor csak komázott a kaszás halállal,</l>
					<l>Most inkább rőzsefát vinne görnyedt vállal</l>
					<l>Hej! pedig öreg már, sírban a fél lába,</l>
					<l>Épen olyan, mint az apja hajdanába’,</l>
					<l>Apja, a vén Bence, kitől nemcsak nevet,</l>
					<l>Hanem hűséget is mintegy örökbe vett.</l>
				</lg>
				<p>10</p>
				<lg>
					<l>Az öreg fegyvernök megállt a küszöbön,</l>
					<l>Észrevette Toldit túl a keskeny kövön;</l>
					<l>Mutató ujjával béfogá ajakát,</l>
					<l>A köhögéstől is türtőztette magát,</l>
					<l>A lovat vigyázta, mert itatni kellett. -</l>
					<l>Azonban felállott Toldi a sír mellett,</l>
					<l>Inte a cselédnek s parancsolta neki:</l>
					<l>Egy kapát, egy ásót hozzon egyszerre ki.</l>
				</lg>
				<p>11</p>
				<lg>
					<l>Kötve hitt a szolga saját füleinek,</l>
					<l>Hej szerette volna megkérdeni: minek?</l>
					<l>Veteményezésnek nincs immár ideje,</l>
					<l>Nem is volt e kertben, van húsz esztendeje.</l>
					<l>Így töprenkedék, de csak felment azonban,</l>
					<l>Lelt ásót és kapát négy kamara lomban,</l>
					<l>Lehozá, - az ásót a földbe ütötte</l>
					<l>S szemeit urára kérdve függesztette.</l>
				</lg>
				<p>12</p>
				<lg>
					<l>De Toldi Bencére nem is igen nézett,</l>
					<l>Fogta, a gyepen egy kis helyet pécézett,</l>
					<l>Négy lépés a hossza, széle csak felényi:</l>
					<l>Nem nehéz dolog azt ásóval kimérni.</l>
					<l>Bence meg csak nézte, tűnődvén magában:</l>
					<l>Mit akar gazdája sírhalom hosszában?</l>
					<l>Sírhalom tövében annak ásnak árkot,</l>
					<l>Aki nem lát többé fényes napvilágot.</l>
				</lg>
				<p>13</p>
				<lg>
					<l>Nagy szeget ütött ez a Bence fejébe,</l>
					<l>Gondolkozott, hogy-mint kerüljön elébe?</l>
					<l>Tudta, hogy Toldinál áros a felelet,</l>
					<l>Századik szavára alig szól egy felet.</l>
					<l>Azért nem is merte megkérdezni tőle,</l>
					<l>Csak nézett hol őrá, hol az ásott földre:</l>
					<l>Vitéz Toldi Miklós galambősz fejére</l>
					<l>S a keskeny gödörnek fekete földére.</l>
				</lg>
				<p>14</p>
				<lg>
					<l>Végre feltalálta, hogyan jusson szóhoz,</l>
					<l>S ekkép szólamolt meg, nyulván az ásóhoz:</l>
					<l>„Hadd segítsek, uram; illetlen az nékem,</l>
					<l>Hogy itten, kezemet összedugva, nézem,</l>
					<l>Úgysem ástam én sírt - haótátul óta...”</l>
					<l>Itt beszédét rögtön félbeszakította</l>
					<l>S nézett gazdájára hunyorított szemmel,</l>
					<l>Lesve, hogy felel majd igennel, vagy nemmel.</l>
				</lg>
				<p>15</p>
				<lg>
					<l>De urának nem volt kedve azt ráhagyni,</l>
					<l>Egy szóval se mondta, sír lesz-e hát, vagy mi?</l>
					<l>Mint a béfagyott tó, nyugodt volt az arca,</l>
					<l>Nincs szél a világon, ami felzavarja.</l>
					<l>Bencének ez a kép egy betűt se mondott,</l>
					<l>Sőt tán még nevelte az előbbi gondot,</l>
					<l>Sötét szomorúság, mint egy messze felleg,</l>
					<l>Hírt adott szelével, hogy veszély közelget.</l>
				</lg>
				<p>16</p>
				<lg>
					<l>Toldi nem bocsátván el az ásó nyelét,</l>
					<l>A kapát vevé fel a hűséges cseléd:</l>
					<l>Csak folyt, csak folydogált szó ne’kűl a munka,</l>
					<l>Végre Bence a nagy hallgatást elunta:</l>
					<l>Nem is hallgatását unta el annyira,</l>
					<l>Titkos félelemnek furdalá a nyila:</l>
					<l>Akkor kell a sír, ha a háznál halott van,</l>
					<l>De ahol halott nincs, minek ásnak ottan?</l>
				</lg>
				<p>17</p>
				<lg>
					<l>Mégsem mert kezdeni egyenesen belé,</l>
					<l>Csak amúgy távolról kerülgetett felé:</l>
					<l>„Nagy jó uram, tréfán kivül, megkövetem,</l>
					<l>Hogy mi sírt ásnánk most, sehogy sem hihetem.</l>
					<l>Igaz, sírnak indult az egész formája,</l>
					<l>Épen egy emberre van kimérve szája,</l>
					<l>Széle, hossza megvan, s ha kiássuk mélyét,</l>
					<l>Át-alhatja benne egy halott az éjét.</l>
				</lg>
				<p>18</p>
				<lg>
					<l>„Oh, de hát, mennybéli szentséges angyalok!</l>
					<l>Ki belé fekügyék, hol vagyon a halott?</l>
					<l>Máskor volt halottunk, mint terített kéve,</l>
					<l>Kiterítve szépen csata mezejére;</l>
					<l>Akkor volt halottunk s nem temettük őket,</l>
					<l>Most nincsen, és mégis vájjuk ezt a földet;</l>
					<l>Az egész házunknál nincs egy árva lélek</l>
					<l>Rajtunk kívül, akit ebbe temetnének.”</l>
				</lg>
				<p>19</p>
				<lg>
					<l>Bence itt egy kissé elhagyá beszédét,</l>
					<l>Letörlé tenyérrel arca verítékét,</l>
					<l>Két öreg markán a nedvet eldörzsölte,</l>
					<l>Hogy ne csússzon ki a kapanyél belőle.</l>
					<l>Időt akart adni, hogy feleljen Toldi,</l>
					<l>De a vén Miklósnak nem jött kedve szólni;</l>
					<l>Hogy tehát az idő ne teljék hiába,</l>
					<l>Visszament beszéde kerékvágásába:</l>
				</lg>
				<p>20</p>
				<lg>
					<l>„Aki volt halottunk, kedves életében,</l>
					<l>Csendes sírban fekszik eltemetve régen:</l>
					<l>Kedves nagyasszonyunk, Toldi Lőrinc nője,</l>
					<l>Annak a neve van metszve, ezen kőre.</l>
					<l>Elkopott az írás - dejszen nem is csoda,</l>
					<l>Negyven éve lesz már, hogy bevésték oda;</l>
					<l>Elmosá a zápor - dejszen csak hadd mossa:</l>
					<l>Úgysem soká lesz már, aki azt olvassa...”</l>
				</lg>
				<p>21</p>
				<lg>
					<l>Fölegyenesedék e szavakat hallván</l>
					<l>S végignézett Toldi a sír puszta halmán:</l>
					<l>Szemei sokáig, sokáig nyugvának</l>
					<l>Mohos kőkeresztjén jó édesanyjának.</l>
					<l>De nem szóla semmit, mintha néma volna,</l>
					<l>Rátekinte a vén fegyverhordozóra,</l>
					<l>Szeme járásából nem tetszett ki harag,</l>
					<l>Mintha mondaná, hogy: „beszélj, nem bántalak”.</l>
				</lg>
				<p>22</p>
				<lg>
					<l>Hát beszélt is Bence, mert nagyon kilátta,</l>
					<l>Hogy ma őrá szorult a beszéd magára:</l>
					<l>„Szegény édesapám, jó öreg Benedek!</l>
					<l>Nyugossza meg Isten sírjában kelmedet,</l>
					<l>Nyugossza meg Isten a haló-porában,</l>
					<l>Mert hű és igaz volt élete folytában,</l>
					<l>Hűséges cseléde volt kegyelmed annak,</l>
					<l>Akinek lábánál csontjai porladnak.</l>
				</lg>
				<p>23</p>
				<lg>
					<l>„Kelmednek is régen behantoltuk sírját,</l>
					<l>Azóta hányadik újesztendőt írják!</l>
					<l>Nem is kívánkozik másik házba kelmed,</l>
					<l>Tán inkább fiának ássuk ezt a vermet.”</l>
					<l>Így beszélt a szolga elérzékenyülve</l>
					<l>És bágyadt szeméből könnycseppet törűle;</l>
					<l>Rátekintett Toldi a kicsiny halomra,</l>
					<l>Mely a másik Bence földi részét nyomta.</l>
				</lg>
				<p>24</p>
				<lg>
					<l>Alul a kereszten, alul a sírhalmon,</l>
					<l>Alig látszott már ki a földből az a domb,</l>
					<l>Sőt talán a szem már meg sem lelte volna,</l>
					<l>Ha lapú és burján fel nem verte volna.</l>
					<l>Arra néze Toldi s eszébe jutottak,</l>
					<l>Amikért szerette a szegény halottat, -</l>
					<l>De semmit se szólott, mintha néma volna,</l>
					<l>Visszatette lábát a kemény ásóra.</l>
				</lg>
				<p>25</p>
				<lg>
					<l>Foly a munka, csak foly, ásnak együtt, ásnak,</l>
					<l>De egy árva szót se szólanak egymásnak;</l>
					<l>Foly a munka, csak foly, vége sincs már messze,</l>
					<l>És még, hogy mit ásott, csak gyanítja Bence.</l>
					<l>Megszólal még egyszer faggatózás-képen:</l>
					<l>„Oh! talán ez a sír a György úré lészen,</l>
					<l>Talán összeszedték elszórott csontjait,</l>
					<l>Azt akarja uram eltemetni ma itt...?</l>
				</lg>
				<p>26</p>
				<lg>
					<l>„Oktalan csevegés! magam is rátérek,</l>
					<l>Hogy bizz éretlenség, amiket beszélek,</l>
					<l>Mintha nem jól tudnám, Toldi György hol vagyon</l>
					<l>Gonosz végre jutván medvevadászaton:</l>
					<l>Rút halállal halt meg, vadállat levágta,</l>
					<l>Messze völgy hollója két szemét kivájta,</l>
					<l>Kullogó farkasok rajta sorsot húztak:</l>
					<l>Igy lett vége a rossz testvérnek, fiúnak.”</l>
				</lg>
				<p>27</p>
				<lg>
					<l>Elkészült az árok. Toldi benne álla,</l>
					<l>Kilátszott belőle ősz haja, szakálla;</l>
					<l>Bence még a gödröt egyengette, - térden,</l>
					<l>Hogy kapája inkább a fenékre érjen.</l>
					<l>Toldi felnézett rá s megszólala: „Bence!”</l>
					<l>„Mit paran...?” felelt ez, a többi szót lesve,</l>
					<l>Várta nagy sokáig, mit beszél gazdája, -</l>
					<l>Egyszer a vén Toldi így kezdé hozzája:</l>
				</lg>
				<p>28</p>
				<lg>
					<l>„Bence, fegyveremnek régi hordozója,</l>
					<l>Figyelmezz szavamra emberséges szolga;</l>
					<l>Együtt ettünk meg mi sok kenyeret, sok sót,</l>
					<l>Jó öreg cimborám, hallgasd meg ez egy szót:</l>
					<l>Láttam az életnek minden változását;</l>
					<l>Látom most napomnak végső hanyatlását;</l>
					<l>Jártam a tömött rend között, melyet kaszált -</l>
					<l>Most fejemre várom a kaszást, a halált.</l>
				</lg>
				<p>29</p>
				<lg>
					<l>„Lajos, büszke Lajos! magyarok királya!</l>
					<l>Voltam én is hű, de nincs annak hálája;</l>
					<l>Tudja a te lelked, hogy ki és mi voltam,</l>
					<l>S betöréd fejemet, mert igazat szóltam.</l>
					<l>Adjon Isten neked, adjon a hazának</l>
					<l>Erősebb karokat, mint ezek valának;</l>
					<l>Adjon tanácsadót, jobbat mint én valék</l>
					<l>S tudja Isten, meddig lehettem volna még.</l>
				</lg>
				<p>30</p>
				<lg>
					<l>„Nincsen az élethez tovább ami kössön,</l>
					<l>Aki volt, az régen itt pihen hüvösön;</l>
					<l>Kardomon sötétlik három évi rozsda,</l>
					<l>Róla ellenségvér soha le nem mossa.</l>
					<l>Még tán bírtam volna, de már annak vége,</l>
					<l>Nincsen a hazának énreám szüksége:</l>
					<l>Nem kell a kalász, ha hő nap megérlelte,</l>
					<l>Jobban kell a burján, aki azt felverte.</l>
				</lg>
				<p>31</p>
				<lg>
					<l>„Vándor-madár lelkem: jól érzi magába’,</l>
					<l>Hogy ma-holnap indul melegebb hazába.</l>
					<l>Neki már e földön minden olyan fagyott!</l>
					<l>Neki én leroskadt hideg hajlék vagyok.</l>
					<l>Sírom ez. Kevés nap vár üresen engem -</l>
					<l>Te, öreg barátom, te temess el engem...</l>
					<l>Ide temess akkor s ne tégy semmi jelet,</l>
					<l>Csak, amivel ástam, ezt az ásónyelet.”</l>
				</lg>
				<p>32</p>
				<lg>
					<l>Elhallgatta Bence a Miklós beszédét,</l>
					<l>Lelkére is vette, de kivált a végét,</l>
					<l>Zokogott, de el volt a képe takarva,</l>
					<l>Eltakarta azt a kereszt egyik szarva.</l>
					<l>Úgy sírt, mint az eső, lelkéből a bánat,</l>
					<l>Lágyabb szive lévén, mint a gazdájának,</l>
					<l>Kinek szeme nyugton nézett üregéből,</l>
					<l>Mint sötét tengerszem mély völgy fenekéből.</l>
				</lg>
				<p>33</p>
				<lg>
					<l>S immár az esthajnal, mintha város égne,</l>
					<l>Felsütött pirosan, tüzesen az égre;</l>
					<l>Majd lohadt a láng és ami ott marada,</l>
					<l>Csak szén, csak korom lőn: a sötét éjszaka.</l>
					<l>Romba dőlt a szép nap fényes palotája,</l>
					<l>Puszta és hideg lett annak omladványa,</l>
					<l>Embertelen bagoly fogott benne tanyát</l>
					<l>S elkezdé sivítni halálhozó dalát.</l>
				</lg>
				<p>34</p>
				<lg>
					<l>Jó Toldi azonban másra figyelmezett:</l>
					<l>Egy lóhátasra, ki épen most érkezett;</l>
					<l>Régen elpusztult az ősi kert gyepűje,</l>
					<l>Nem kellett, hogy azt az útas megkerülje.</l>
					<l>Észrevette Bencét s odamenvén hozzá,</l>
					<l>Hol legyen gazdája, tőle tudakozá;</l>
					<l>De Bence egy szónak sem birt lenni ura,</l>
					<l>Csak mutatott kézzel a kivájt odura.</l>
				</lg>
				<p>35</p>
				<lg>
					<l>Akkor a lóhátas ígyen kezde szólni:</l>
					<l>„Jöttem kegyelmedhez, nagy jó uram Toldi,</l>
					<l>Jöttem kegyelmedhez, mint hírmondó követ,</l>
					<l>Fényes Budavárból hozván a hírt jövet.</l>
					<l>Régi jó baráti ottan kegyelmednek</l>
					<l>Az öreg bajnokra visszaemlékeznek,</l>
					<l>Visszaemlékeznek sok csuda dolgára</l>
					<l>S engem íly szavakkal küldenek hozzája:</l>
				</lg>
				<p>36</p>
				<lg>
					<l>„Eredj, fiam, eredj Pósafalvi János,</l>
					<l>Nézd meg a vén Toldit: beteg-é, halálos?</l>
					<l>Beteg-é, halálos, hogy kezét sem bírja,</l>
					<l>Vagy talán már épen el is nyelte sírja?</l>
					<l>S mondd meg ezt a hírt, hogy ha beteg, haljon meg</l>
					<l>Ha meghalt, sírjában hétszer forduljon meg:</l>
					<l>Mondd meg neki, hogy a hős magyarnak vége,</l>
					<l>Leányágra szállott régi dicsősége.</l>
				</lg>
				<p>37</p>
				<lg>
					<l>„Játék van Budában, fényes harci játék,</l>
					<l>Sok magyar kidőlt már, de egy olasz áll még:</l>
					<l>Olasznak süt a nap, annak áll a világ,</l>
					<l>Magyar! este van rád, neked jóéjszakát.</l>
					<l>Karján a pajzs, melyet viadalban nyere,</l>
					<l>Rajta országcímer, hazánk szép címere;</l>
					<l>Eladó a címer, nem is nagyon drága:</l>
					<l>Nem arany, nem ezüst, - kis vér a váltsága.</l>
				</lg>
				<p>38</p>
				<lg>
					<l>„De nincs a hazában, hiába keresnél,</l>
					<l>Amely azt kiváltsa, egy kanál becses vér,</l>
					<l>Ami van, az olcsó, nincsen semmi ára,</l>
					<l>Ingyen öntik a vár szomju piacára.</l>
					<l>Most az olasz, mint egy hím páva, kevélyen,</l>
					<l>Országcímerünkkel hazájába mégyen...”</l>
					<l>„A pokolba megyen!” rivalkodik Toldi,</l>
					<l>„Vén sas, ifjodjál meg, nem érsz rá meghalni!”</l>
				</lg>
				<p>39</p>
				<lg>
					<l>És az ősz levente, e szavakat szólva,</l>
					<l>Kiugrék a sírból, mintha ifju volna;</l>
					<l>Háborús tenger lőn lelke, melynek habja</l>
					<l>Tűzokádó hegytől fel vagyon forralva.</l>
					<l>S monda: „Vidd hírül az öreg cimboráknak,</l>
					<l>Hogy a vén bajnokot sír fenekén láttad:</l>
					<l>De a lelke ott lesz a viadaltéren;</l>
					<l>Vérbosszúját állni az idegen véren.</l>
				</lg>
				<p>40</p>
				<lg>
					<l>...„Menj, vakard meg, Bence, kurta pej lovamat,</l>
					<l>Étellel, itallal újíts föl magamat,</l>
					<l>Pincémben tekerd ki a bedagadt csapot</l>
					<l>S hozz öreg bort, attól ifju kedvet kapok.</l>
					<l>Te meg, Pósafalvi, jőj be vendégemül,</l>
					<l>Hálj nálam, sötét lesz elmenned egyedül,</l>
					<l>Légy vendégem és lásd: isten-igazában</l>
					<l>Hogy’ iszik, hogy’ vigad a magyar buvában.”</l>
				</lg>
				<p>41</p>
				<lg>
					<l>Akkor bemenének. Benn a tág szobában</l>
					<l>Ivott és vígadott Toldi haragjában,</l>
					<l>Birkozott a borral, erejét próbálván</l>
					<l>És meggyőzte a bort, erős lábon állván.</l>
					<l>Bence, meg a másik, eláztak mellőle.</l>
					<l>Toldi is ledőlt egy kopott medvebőrre:</l>
					<l>De csak úgy boronga szemein az álom,</l>
					<l>Mint ha árnyék napfényt kerget a határon.</l>
				</lg>
				<p>Második ének</p>
				<p>,Egy olasz vitéztől mind elejtetének.’</p>
				<p>Ilosvai</p>
				<p>1</p>
				<lg>
					<l>A hajnal, az égnek gyönyörű tündére,</l>
					<l>Nem űle ki másnap az ég küszöbére,</l>
					<l>Tán bizony beteg lett, ágyba lévén esve,</l>
					<l>Hogy ki sem pillanta sem reggel, sem estve.</l>
					<l>A puszták határit sűrü köd takará,</l>
					<l>Mely egész nap röstelt fölmenni, vagy alá,</l>
					<l>Nagy, nehéz, fojtó köd, milyen az embernek</l>
					<l>A lelkét is nyomja, rátapad tehernek.</l>
				</lg>
				<p>2</p>
				<lg>
					<l>Toldi ment az úton, csak másodmagával,</l>
					<l>Be lévén födözve nagy vastag ruhával:</l>
					<l>Teste béburkolva őszi nap ködével,</l>
					<l>Lelke bús haragnak sötét fellegével.</l>
					<l>„Hm” köhinte néha; néha felsohajta.</l>
					<l>Nagy lehet az a bú, hogy erőt vesz rajta,</l>
					<l>Nagy lehet nyakán e hároméves gyermek,</l>
					<l>Hogy az erős Toldi sem birá a terhet.</l>
				</lg>
				<p>3</p>
				<lg>
					<l>„Elvadult a vén sas” - gondolá, „de lesz még,</l>
					<l>Sokszor lesz ilyen nap, mikor fölkeresnék,</l>
					<l>Mikor vén karjaim és rozsdás fegyverem</l>
					<l>Örömest megvennék e kis szón: kegyelem;</l>
					<l>De adhat kegyelmet, adja bár halmazzal:</l>
					<l>Ha eddig nem adta: most nem élek azzal!</l>
					<l>Nyakamon penészlik az unalom örve,</l>
					<l>Testem meg van törve, lelkem meg van ölve!</l>
				</lg>
				<p>4</p>
				<lg>
					<l>Jött azonban a dél, bárha nem süt a nap,</l>
					<l>Jön az éj, bár holdja nem világol annak,</l>
					<l>Sem egy szelet holdja, sem egy szem csillaga.</l>
					<l>Hogy magát legalább látná az éjszaka.</l>
					<l>Végre egy hűs szellő addig erőlködött,</l>
					<l>Hogy messze zavarta a nagy lomha ködöt;</l>
					<l>A piros hajnalnak volt az csipős szele,</l>
					<l>Mely a Toldi útján harmadikszor kele.</l>
				</lg>
				<p>5</p>
				<lg>
					<l>Ébred a zaj reggel híres Budavárban,</l>
					<l>Ősz Lajos királynak fényes udvarában,</l>
					<l>Áll a harci játék, vagy inkább csak állna,</l>
					<l>Ha mérkőzni bajnok, már csak egy is válna.</l>
					<l>Vált ugyan még eddig minden nap, de mennyi,</l>
					<l>S mindnek meggyalázva kellett visszamenni:</l>
					<l>Mert halálos vért az olasz bár nem ontott,</l>
					<l>Tíz is megfekütte egy nap a porondot.</l>
				</lg>
				<p>6</p>
				<lg>
					<l>Nagy is volt az olasz, sok erő fért belé,</l>
					<l>Fekete mén lova nehezen cipelé,</l>
					<l>Sokat nyomott rajta páncéla, fegyvere,</l>
					<l>De csontos teste volt a legsúlyosb tereh.</l>
					<l>Hetykén járt alá s fel ország címerével,</l>
					<l>Faggatá a népet gúnyoló beszéddel,</l>
					<l>Szíve a szerencsén hólyaggá fuvódott,</l>
					<l>S gyakran éles szókkal ígyen csúfolódott:</l>
				</lg>
				<p>7</p>
				<lg>
					<l>„Nem vagyok én tenger idétlen csodája,</l>
					<l>Hogy elálljon rajtam utca szeme-szája;</l>
					<l>Nem is jöttem ide, pórázon vezetve,</l>
					<l>Táncomat mutatni, mint valamely medve.</l>
					<l>Sőt a szemfényvesztést sem oly nagyon értem,</l>
					<l>Hogy magát ily sok nép összetörje értem:</l>
					<l>A szemfényvesztésnek csak egy módját tudom...</l>
					<l>Aki meri nézni, jőjön, megmutatom.</l>
				</lg>
				<p>8</p>
				<lg>
					<l>„De ugyan ki jőne? melyik merne jőni,</l>
					<l>Gyenge ábrázatját kövön összetörni...?</l>
					<l>Ne lopjuk az időt: felment annak ára;</l>
					<l>Jobb, hogy minden ember hazamegy dolgára; -</l>
					<l>Én is ezt a címert hazaviszem innet,</l>
					<l>Mivelhogy ez engem örökösen illet:</l>
					<l>Jó’jtszakát, magyarok, ámbár reggel vagyon:</l>
					<l>Váratok piacát én immár elhagyom.”</l>
				</lg>
				<p>9</p>
				<lg>
					<l>Mint a bőszült gulya, ha vérszagot érez,</l>
					<l>Bömbölve fut össze a kiomlott vérhez:</l>
					<l>A lázadt magyarok azonképen vannak,</l>
					<l>Mind az olasz felé törnek és rohannak.</l>
					<l>Mennydörgést felülmúl vészes ordítások,</l>
					<l>Látszik, de nem hallik fogcsikorgatások?</l>
					<l>Mint a tengerhabok, egymást zúgva tolják</l>
					<l>S amint neki dőlnek, recseg a nagy korlát.</l>
				</lg>
				<p>10</p>
				<lg>
					<l>Feláll a király is hímzett sátorában,</l>
					<l>Mind a két ajaka reszket haragjában,</l>
					<l>Homlokán a ráncok sűrűbbre vonúlnak,</l>
					<l>Szeme széjjelvillog, orcái kigyúlnak.</l>
					<l>Egyszersmind előáll két derék levente,</l>
					<l>Egy édesanyának szülötte, nevelte,</l>
					<l>Egyformák tetőtül talpig épenséggel,</l>
					<l>S szólnak a királyhoz tanult emberséggel:</l>
				</lg>
				<p>11</p>
				<lg>
					<l>„Szépen megkövetjük felséges királyunk,</l>
					<l>Hogy hitvány beszéddel színe elé állunk,</l>
					<l>Nem tehetünk róla, mert a vérünk lázad,</l>
					<l>Égeti lelkünket e szörnyű gyalázat.</l>
					<l>Ím az országcímert, négyes szalagjával,</l>
					<l>Négy ezüst szalagján hét oroszlánjával,</l>
					<l>Koronás, keresztes, hármas zöld hegyével</l>
					<l>Egy bitang kalandor játékon nyeré el.</l>
				</lg>
				<p>12</p>
				<lg>
					<l>„Tiszteljük, becsűljük az olaszt mi otthon,</l>
					<l>De magyar hazánkban rajtunk ki ne fogjon,</l>
					<l>Ne kössön velünk ki, csúffá ne tegyen, mert</l>
					<l>Megharagszunk, aztán nem nézzük az embert.</l>
					<l>Sohse lásson úgy föl hústorony testével,</l>
					<l>Szeme föl se nyíljék kocka-szerencsével:</l>
					<l>Gyermeki játszásnak mi a dicsősége?</l>
					<l>Rója fel, hogy annak sírás lesz a vége.</l>
				</lg>
				<p>13</p>
				<lg>
					<l>„Vagy talán azért van úgy elkevélyedve,</l>
					<l>Hogy vele kitűzni senkinek sincs kedve?</l>
					<l>Nincs, mert nem játékra való ez a dolog,</l>
					<l>Melyben egy nemzetnek böcsülete forog.</l>
					<l>Nem játszhatnék, midőn haragszik a magyar</l>
					<l>És hazájáért nem orra bukni akar:</l>
					<l>Szégyen és kacajgúny a bukás jutalma:</l>
					<l>De dicső az ember hazájáért halva.</l>
				</lg>
				<p>14</p>
				<lg>
					<l>„Azért megkövetjük felséges királyunk,</l>
					<l>Mi e csúfolóval mostan szembeszállunk,</l>
					<l>Szembeszállunk pedig nemcsak kopjaszálra,</l>
					<l>Hanem, ahogy illik, életre s halálra.</l>
					<l>Nem való játékra az efféle dolog,</l>
					<l>Melyben egy országnak becsületi forog:</l>
					<l>Gyalázatos élet a bukás jutalma:</l>
					<l>De dicső a bajnok, a hazáért halva.”</l>
				</lg>
				<p>15</p>
				<lg>
					<l>Míg az egyik szólott, fejjel a testvére</l>
					<l>Ráüté a szókat, mintha ő beszélne;</l>
					<l>Hallgatá a népség, mint valamely papot,</l>
					<l>Víni mind a kettő engedelmet kapott.</l>
					<l>Az olasz kivonta - s végignéze kardján,</l>
					<l>Fényes lapját kétszer végigfente karján,</l>
					<l>S megfordult a lóval egy álló helyében,</l>
					<l>Körülhordva szemét a temérdek népen.</l>
				</lg>
				<p>16</p>
				<lg>
					<l>A nép mit se hajtott az olasz vitézre,</l>
					<l>Mintha fénylő kardját nem is venné észre;</l>
					<l>Most már bizonyosnak hitte a diadalt,</l>
					<l>Tudta, kinek híják a két szép fiatalt, -</l>
					<l>Azt is, kinek híják, azt is, hogy ki fia,</l>
					<l>Azt is, hogy mindkettő nagy vitéz dalia;</l>
					<l>Kik midőn a korlát közzé bejövének,</l>
					<l>Rájok minden szemből nevetett a lélek.</l>
				</lg>
				<p>17</p>
				<lg>
					<l>Gyulafi nemzetség sarja mind a kettő,</l>
					<l>Egy napon és órán hajtá őket egy tő,</l>
					<l>Iker magzatai egy édesanyának,</l>
					<l>Szemre, szívre, főre hasonlók valának.</l>
					<l>Mint midőn egy szárra két szép gyümölcs forrad.</l>
					<l>Mindenik megsínyli, ha az egyik sorvad:</l>
					<l>Úgy hangzottak össze a legkisebb vágyban;</l>
					<l>Ittak egy pohárból s háltanak egy ágyban.</l>
				</lg>
				<p>18</p>
				<lg>
					<l>Lóránt az idősebb - alig néhány perccel</l>
					<l>Néha, midőn tréfált, büszke is volt ezzel;</l>
					<l>Bertalan az öccse, - de magasabb nála,</l>
					<l>Legalább oly fokkal, mint egy haja-szála.</l>
					<l>Ezen esett néha szóbeli feszengés;</l>
					<l>Nem is vala köztük komolyabb versengés,</l>
					<l>Mígnem a két ifju azt az időt érte,</l>
					<l>Mikor mindenik szív a magáét kérte.</l>
				</lg>
				<p>19</p>
				<lg>
					<l>De midőn ama szép korra eljutának,</l>
					<l>Melyben már az ifju örvend a leánynak,</l>
					<l>Mikor elbájolja minden, ami szűzi,</l>
					<l>És, ha mit az eldob, kebelére tűzi;</l>
					<l>Mikor - oh, élet rövid paradicsoma!</l>
					<l>Egy virág, egy fűszál, vagy csak lába nyoma,</l>
					<l>Egy vonás, egy semmi... rája emlékeztet,</l>
					<l>És a szívben meleg forrást gerjedeztet;</l>
				</lg>
				<p>20</p>
				<lg>
					<l>Mikor, mondom, e szép korra eljutának:</l>
					<l>Szerelmére gyúltak ketten egy leánynak;</l>
					<l>Kende Rózsa volt az, Kende Pál magzatja,</l>
					<l>Büszkébb vala rá, mint őseire, atyja.</l>
					<l>Annak szánta lányát, akit keble választ,</l>
					<l>De ez a fiúkban nem birt tenni választ;</l>
					<l>Szíve mindenikhez egy mértékbe’ vonzá</l>
					<l>A kettős szerelmet egyszerre viszonzá.</l>
				</lg>
				<p>21</p>
				<lg>
					<l>Váltig mondja Lóránt, váltig is izenget,</l>
					<l>Hogy ő az idősebb, s az idősebb enged;</l>
					<l>Bertalant is gyötri a testvéri bánat:</l>
					<l>Ő az ifjabb, úgymond, és az ifjabb várhat.</l>
					<l>Százszor a leányt ők nevezik biróvá:</l>
					<l>Egyszer sem tehetik részre-hajolóvá,</l>
					<l>Míg nyomos tanáccsal közbeszól az apja</l>
					<l>És a döntő percet három évre szabja.</l>
				</lg>
				<p>22</p>
				<lg>
					<l>És már a kitűzött három év letelvén,</l>
					<l>Nem enyhíte semmit az ifjak szerelmén;</l>
					<l>Hiába kereste mindenik a halált,</l>
					<l>Mert csak hírre-névre, dicsőségre talált.</l>
					<l>Ismeré azt minden, a két forgótollat,</l>
					<l>Mely elüljár mindég, hol veszély van s hol had;</l>
					<l>Ismeré a kardot, melyhez oly hű társa,</l>
					<l>Valamint a két szem egy közös látásra.</l>
				</lg>
				<p>23</p>
				<lg>
					<l>Ott valának, midőn Lengyelország népe</l>
					<l>Másodízben térdelt nagy Lajos elébe,</l>
					<l>Ki utólszor vonta fegyverét, - a litván</l>
					<l>Zendülők haragját hódolni tanitván.</l>
					<l>Ott valának, midőn a gőgös Velence,</l>
					<l>Az Ádria-tenger mátkája, kegyence,</l>
					<l>A föld kincsesháza és a világ ura,</l>
					<l>A magyar fegyvertől békeszót koldula.</l>
				</lg>
				<p>24</p>
				<lg>
					<l>Jelen voltak nemrég a nápolyi harcon,</l>
					<l>Hol vérbűne díját elvevé az asszony,</l>
					<l>Ki Lajosunk öccsét birta hajdan férjül,</l>
					<l>És még nem számolt be a kiontott vérrül,</l>
					<l>Amiért hogy András ő általa vesze.</l>
					<l>Most elérte Isten bosszuálló keze</l>
					<l>Gyilkoló vasától négy dühös magyarnak, -</l>
					<l>Neve... bár ne volna... vesszen a cudarnak!</l>
				</lg>
				<p>25</p>
				<lg>
					<l>És már a kitűzött három év letelvén,</l>
					<l>Nem könnyíte semmit a leány küzdelmén;</l>
					<l>Szomorún adá ki az utolsó választ:</l>
					<l>Kettő nem bírhatja, hát egyet se választ. -</l>
					<l>De én messzehagytam a beszédem sorját;</l>
					<l>Ha! mint forr a népség! hogy zsibong a korlát!</l>
					<l>Az olasz csak rám vár, lova hetykén táncol;</l>
					<l>Maga pedig így szól és homlokot ráncol:</l>
				</lg>
				<p>26</p>
				<lg>
					<l>„Gyermekek, ez a hely nem tinektek való,</l>
					<l>Fussatok, eltapos itt a katona-ló...</l>
					<l>Hír ne’kül hazulról minek távozátok?</l>
					<l>Sírva-ríva keres az édesanyátok.”</l>
					<l>Így csúfolta őket az olasz előre;</l>
					<l>De a két levente nem ijedt meg tőle,</l>
					<l>Vérvörös tollukat kapák mind a ketten</l>
					<l>S küldék neki ilyen erős izenettel:</l>
				</lg>
				<p>27</p>
				<lg>
					<l>„Mondd meg az olasznak, a bitang lelkének,</l>
					<l>Fogja meg zabláját csúfoló nyelvének,</l>
					<l>Az gyermek, akinek nyelve a fegyvere,</l>
					<l>Nyelvet öltögetni mi nem tudunk vele:</l>
					<l>De ha kedve is van, bátorsága is van</l>
					<l>Víni bajnok módra: íme tollunk, itt van.</l>
					<l>Válasszon közűlök, tűzze sisakjához,</l>
					<l>Könnyű a választás, mindenik halálos.”</l>
				</lg>
				<p>28</p>
				<lg>
					<l>Ezt hallván az olasz, nevetésre fakadt,</l>
					<l>Kéklő sisakjához tűzte a tollakat,</l>
					<l>Melynek a legcsúcsán a maga nagy tolla,</l>
					<l>Egy fekete sas-szárny, volt hátrahajolva.</l>
					<l>Kiszakaszta ebből két parányi szálat,</l>
					<l>Küldé a fiúknak s vele gúnyos választ:</l>
					<l>„Jőjön mind a kettő, vagy, nem bánom, annyi,</l>
					<l>Ahánynak egy-egy szál pelyhet győzök adni.”</l>
				</lg>
				<p>29</p>
				<lg>
					<l>A magyar leventék átalltak egyszerre</l>
					<l>Csapni az olaszra, ketten egy emberre,</l>
					<l>Nyilat húztak; a nyíl esék Bertalanra,</l>
					<l>Megölelte bátyját és indult rohanva.</l>
					<l>Lova mintegy úszott a levegőégen,</l>
					<l>Dárdáját előre szögezte keményen:</l>
					<l>Dárda, ember és ló úgy suhant előre,</l>
					<l>Mint egy óriási szárnyas nyil, kilőve.</l>
				</lg>
				<p>30</p>
				<lg>
					<l>Megállott az olasz, mintha kőszirt volna</l>
					<l>S messziről száguldó szélvésszel dacolna;</l>
					<l>A ló sem moccant meg, még a fülhegye sem,</l>
					<l>Ahogy azt előre szögezé hegyesen.</l>
					<l>De midőn alig volt ötlépésnyi távol,</l>
					<l>Egyet szökött hajszra, mintegy csak magától,</l>
					<l>Míg gazdája nagyot billente a dárdán,</l>
					<l>A magyar vitéznek hónaljába mártván.</l>
				</lg>
				<p>31</p>
				<lg>
					<l>A derék levente lováról ledőle;</l>
					<l>Meghorkant a szép ló és elszaladt tőle,</l>
					<l>Futkosott gazdátlan s addig meg sem állott</l>
					<l>Míg mind le nem hányta a nyeregszerszámot.</l>
					<l>Elbusúlta magát a másik dalia,</l>
					<l>Látván, hogy elesett kedves atyjafia:</l>
					<l>Megereszti fékét és vágtatva nyargal</l>
					<l>Az olaszra, kivont széles görbe karddal.</l>
				</lg>
				<p>32</p>
				<lg>
					<l>Nagy volt a csapás, mit a levente mére</l>
					<l>Az olasz vitéznek sisakos fejére,</l>
					<l>De mégis nagyobb, bár csak balkézzel adta,</l>
					<l>Mellyel az idegen a csapást fogadta.</l>
					<l>Elszakadt a kardvas épen a tövében,</l>
					<l>Markolatja maradt az ifjú kezében,</l>
					<l>Parittyázott a vas - felrepült ragyogva,</l>
					<l>Aztán eltemette magát a homokba.</l>
				</lg>
				<p>33</p>
				<lg>
					<l>Mig ezt cselekedte izmos balkezével,</l>
					<l>Jobbjával a súlyos dárdát emelé fel</l>
					<l>(Súlyos volna másnak, de neki csak álom)</l>
					<l>S megcsapá vele a szegény ifjat vállon.</l>
					<l>Egybe’ visszarántá. Dőlt a test utána,</l>
					<l>Mert nyakába akadt a bárdnak szakálla:</l>
					<l>Fővel esett, lábát felfogá kengyele,</l>
					<l>Bokros paripája futni kezdett vele.</l>
				</lg>
				<p>34</p>
				<lg>
					<l>És elfutott volna megbokrosult lova</l>
					<l>Fennakadt testével Isten tudja hova, -</l>
					<l>Kövön törte volna össze ifju fejét,</l>
					<l>Szomjú föveny inná szétloccsant velejét:</l>
					<l>De nem óhajtotta íly csúnya halálát</l>
					<l>Az olasz levente: kapta nagy dárdáját,</l>
					<l>Szügyébe hajítá a szép paripának:</l>
					<l>Visszatántorodva lerogyott az állat.</l>
				</lg>
				<p>35</p>
				<lg>
					<l>A király orvosi most elésiettek,</l>
					<l>Kezök alá venni az elesetteket:</l>
					<l>Megörűltek mindjárt s paizson emelve</l>
					<l>Vitték onnan őket nyúgodalmas helyre.</l>
					<l>Seböket kimosták tiszta forrásvízzel,</l>
					<l>Bekötözték szépen, drága balzsamírrel;</l>
					<l>Mikor ők elhagyták, jött az édes álom,</l>
					<l>Aki legjobb orvos ezen a világon.</l>
				</lg>
				<p>36</p>
				<lg>
					<l>Aki legjobb orvos, aki legjobb dajka,</l>
					<l>Vagy tán puha bölcső, vagy himbáló sajka,</l>
					<l>Vagy folyam az élet s halál közti mesgyén,</l>
					<l>Egyik partja innen, a másik túl esvén.</l>
					<l>E folyón az ifjak ellenkező partra</l>
					<l>Váltanak egymástól; - Isten úgy akarta:</l>
					<l>Lóránt az életre, szerelemre virrad,</l>
					<l>Bertalannak enyhet a nyugasztó sír ad.</l>
				</lg>
				<p>Harmadik ének</p>
				<p>,Nagy öklelő fáját hogy fölhányja vala
                    Lajos király kérdi, vajjon kicsoda volna.’</p>
				<p>Ilosvai</p>
				<p>1</p>
				<lg>
					<l>Az olasz, a téren egyedűl maradva,</l>
					<l>Ballagott kevélyen, el se volt fáradva;</l>
					<l>Hajszála se görbült a nagy viadalban,</l>
					<l>Nemhogy nehéz sebet kapott volna abban.</l>
					<l>Nyargalódzik fejér lován a hirdető,</l>
					<l>Bő köpenyeg rajta, mint egy nagy lepedő;</l>
					<l>Köntösén islóggal, arany-ezüst hímmel</l>
					<l>Írva és kivarrva sok szép jeles címer.</l>
				</lg>
				<p>2</p>
				<lg>
					<l>„Magyarok,” kiáltja, „címeres vitézek!</l>
					<l>Idegen bajvívók s mindenféle népek!</l>
					<l>Nyílik a sorompó életre-halálra,</l>
					<l>Ország címerének szabadítására.”</l>
					<l>Monda, és kinyitván a magas korlátot</l>
					<l>Három ízben kürtölt, háromszor kiáltott:</l>
					<l>„Megnyílt a sorompó életre-halálra,</l>
					<l>Ország címerének szabadítására.”</l>
				</lg>
				<p>3</p>
				<lg>
					<l>Zúg-morog a népség, néz hátra, előre,</l>
					<l>Várja, hogy bajvívó valahonnan jőne,</l>
					<l>Nyitva a sorompó és a rézkürt harsog,</l>
					<l>De vitéz nem akad, aki vína harcot.</l>
					<l>Szerbe-számba vette a hadieszközét -</l>
					<l>S elhagyá az olasz a sorompók közét.</l>
					<l>Felállt a király is, szégyenült haraggal,</l>
					<l>És indulni készült a többi urakkal.</l>
				</lg>
				<p>4</p>
				<lg>
					<l>Ekkor a várkapus kürtjével jelt adott,</l>
					<l>Patkók csattogása messziről hallatott,</l>
					<l>A király megállott, az urak is szinte,</l>
					<l>Nagyot várt a népség, mind arra tekinte.</l>
					<l>Pej paripán vágtat egy iszonyú barát,</l>
					<l>Ki magára öltött egy durva szőr harát,</l>
					<l>Mely feje bubjától a sarkáig leér, -</l>
					<l>Derekán keresztül kötve vastag kötél.</l>
				</lg>
				<p>5</p>
				<lg>
					<l>Rőt csuklyája megől a képe sem látszik,</l>
					<l>Mert levonta mélyen, egész az orráig,</l>
					<l>Egyebütt takarja szakálla, bajusza,</l>
					<l>Mint fejér zászlócska, szellőháton uszva.</l>
					<l>Öklelő dárdája, melyet bal kezén hord...</l>
					<l>Vélnéd, hurcol egy nagy pusztai kútostort;</l>
					<l>Olyan hosszu, mondom, de nem oly hajlékony,</l>
					<l>Vendégoldalnak sem lenne biz’ az vékony.</l>
				</lg>
				<p>6</p>
				<lg>
					<l>Csípejéről görbe kardja lóg, szertelen,</l>
					<l>Jóval alul ér az a vaskos kengyelen.</l>
					<l>Rezes volt valaha, most is látszik rajta,</l>
					<l>Csakhogy a réz most már zöldet játszik rajta.</l>
					<l>Kétfelől a kápán két tömérdek fegyver -</l>
					<l>Egy hadi szekerce s egy buzogány hever:</l>
					<l>Otromba két szerszám, ordasnál ordasabb,</l>
					<l>Nem kímélte tőlük a cigány a vasat.</l>
				</lg>
				<p>7</p>
				<lg>
					<l>Ennyiből áll rajta az egész fegyverzet. -</l>
					<l>De hátra van még egy csudálatos szerzet:</l>
					<l>„Ahol jő” nevetnek, akik arra néznek,</l>
					<l>„Rozsdás fegyvernöke a rozsdás vitéznek!”</l>
					<l>Balfelől belepte egy nagy öblös paizs,</l>
					<l>Ami nagy lenne, ha tekenő volna is;</l>
					<l>Teherkép emeli, nem ótalom végett,</l>
					<l>Nem őróla szabták ahhoz a mértéket.</l>
				</lg>
				<p>8</p>
				<lg>
					<l>A paizs megől egy néminemű dárda</l>
					<l>Rozsdás rőt fejével kandikál ki hátra;</l>
					<l>Szélességre ugyan ásónak is elég</l>
					<l>Lenne, ha elvágnák a hosszának felét.</l>
					<l>Kétfelől a nyergen egy-egy szál parittya,</l>
					<l>Erős bikabőrnek hátából hasítva,</l>
					<l>Lóg le, mint valamely óriás bocskora,</l>
					<l>Bennök egy-egy kő, mint a fejem akkora.</l>
				</lg>
				<p>9</p>
				<lg>
					<l>Hátul a nyeregnél feküttek a nyilak;</l>
					<l>Ezek is megannyi szárnyas kopjafiak;</l>
					<l>Vállán az öregnek van az erős kézíj,</l>
					<l>Elszörnyed az ember arra csak ránézni.</l>
					<l>Jobb kezében, amit nem várt esetre tart,</l>
					<l>Egy pár meztelen vas, igaz fringia kard,</l>
					<l>Hosszu, görbe, széles - nagy az ő mivoltok,</l>
					<l>Sömörként borítják véres rozsdafoltok.</l>
				</lg>
				<p>10</p>
				<lg>
					<l>Így körültámasztva sok nehéz fegyverrel</l>
					<l>Lassabban poroszkált a ló a teherrel,</l>
					<l>Ellenben a másik, az ijesztő barát,</l>
					<l>Csakhamar elérte a bámulók sorát.</l>
					<l>Összenézett a nép, nézett, de hallgatott</l>
					<l>S a lovas barátnak nagy sikátort adott,</l>
					<l>Mint mikor a Vörös-tenger kettéválván</l>
					<l>Habjai csendesen ültek egymás vállán.</l>
				</lg>
				<p>11</p>
				<lg>
					<l>De midőn a szolga odaért ügetve,</l>
					<l>Kifakadt a népnek a nevető kedve,</l>
					<l>Kifakadt s azonnal magas fokra hágott,</l>
					<l>Üzvén az öregből sok bolond csúfságot.</l>
					<l>Kérdi egyik: „Hogy’ az ócska vasad, bátya?</l>
					<l>Hátha vásárt ütnénk: sokan vagyunk, látja.”</l>
					<l>„Atyafi! eladó a hasadt tekenő?”</l>
					<l>Rikácsol egy félhang: „Ugyan hozza elő.”</l>
				</lg>
				<p>12</p>
				<lg>
					<l>Jól hallotta Bence, (mert hiszen hogy ő volt,</l>
					<l>Arra tán nem is kell vesztegetni a szót)</l>
					<l>Egy betűig hallá, de tűntette magát,</l>
					<l>Mintha nem értené a csufolók szavát.</l>
					<l>Derekát azonban kezdte egyengetni,</l>
					<l>Kár, hogy csak a nyakát tudta hátrább vetni;</l>
					<l>Virgonc legénysége is eszébe jutott,</l>
					<l>Próbálta, ha tudná, amit akkor tudott.</l>
				</lg>
				<p>13</p>
				<lg>
					<l>Megsodorta bajszát, de az visszahajla</l>
					<l>S mely elébb volt csákó, lett belőle kajla;</l>
					<l>Néha meg-megrántá a zabolaszárat</l>
					<l>S ijedtében majd leült a jámbor állat.</l>
					<l>A pajzán suhancok méginkább nevették</l>
					<l>E hiuságért az isten-teremtettét:</l>
					<l>„Félre, félre, nyargal a szilaj paripa;</l>
					<l>Fusson, aki futhat; ember-halál lesz ma!”</l>
				</lg>
				<p>14</p>
				<lg>
					<l>Bence jobbra-balra sandalít félszemmel,</l>
					<l>Káromkodni volna kedve, csakhogy nem mer,</l>
					<l>Komoly ráncba szedi szemöldöke táját,</l>
					<l>„Megvetem,” gondolja, „a csufolók száját.”</l>
					<l>Ballag nagy-begyesen, a kacaj követi,</l>
					<l>Mert sehogysem illik e méltóság neki,</l>
					<l>Úgy se’, mintha rozsdás sisakja helyére</l>
					<l>Üstöt borítana borzas vén fejére.</l>
				</lg>
				<p>15</p>
				<lg>
					<l>Ócska mentéjéről perém és paszománt</l>
					<l>Csüng előre-hátra fülek, farkak gyanánt,</l>
					<l>Nadrága még birná, csakhogy, az átkozott -</l>
					<l>Szörnyüség! a térdin hogy’ megfogyatkozott.</l>
					<l>Sárga csizmáján nincs egy mákszemnyi sárga,</l>
					<l>Legöregebb lenne az a zsibvásárba’;</l>
					<l>De a sarkantyúján van ám rozsda elég,</l>
					<l>Tán bizony kincsásók a föld alatt lelék.</l>
				</lg>
				<p>16</p>
				<lg>
					<l>Ballagna begyesen, de, ebanyja lova,</l>
					<l>Egyszer csak megáll s nem megy se té, se tova:</l>
					<l>„Co fel, sárga, co fel!” biztatja hiába,</l>
					<l>Nem mozdúl a sárga, leragadt a lába.</l>
					<l>Hátra tekint Bence: „Ejnye veszetthordtát!”</l>
					<l>Négy-öt erős fickó tartja lova farkát;</l>
					<l>Felejti mérgében, hogy félni kellene</l>
					<l>S ily szavakat szórat a bosszuság vele:</l>
				</lg>
				<p>17</p>
				<lg>
					<l>„Cudarok; zsiványok, haramiafajták,</l>
					<l>Kik az embert fényes délbe’ megtámadják, -</l>
					<l>Léhűtő pocsék nép: ezelőtt húsz évvel</l>
					<l>Bántatok volna így szegény jó gebémmel!</l>
					<l>Birnám csak én is úgy, mint akkor, vén tagom.</l>
					<l>Nem tréfálna kendtek velem ily vastagon;</l>
					<l>Most is megmutatnám ugyan, ki az ember,</l>
					<l>Csak ne volna rajtam ennyi súlyos fegyver.”</l>
				</lg>
				<p>18</p>
				<lg>
					<l>Vesztedre beszéltél; szegény jámbor öreg,</l>
					<l>Egymást érik a nagy pajzson a kövek,</l>
					<l>Kushad Bence vitéz, fejét aláhúzza,</l>
					<l>Hogy valamiképen a kő be ne zúzza.</l>
					<l>„Üssük, üssük, ott mász a tekenősbéka!</l>
					<l>És foly a legénység csintalan játéka,</l>
					<l>Még tovább is folyna, ha a szörnyü barát</l>
					<l>Meg nem hallaná az ingerkedők zaját.</l>
				</lg>
				<p>19</p>
				<lg>
					<l>Meghallotta ám és hátra is tekintett,</l>
					<l>Szólni ugyan nem szólt, csak kezével intett,</l>
					<l>Öklelő dorongját magasra emelé,</l>
					<l>Rázta fenyegetve a pajkosok felé.</l>
					<l>S mint mikor vesszőjét sejtve a mesternek,</l>
					<l>Az iskolás fiúk pisszenni se mernek:</l>
					<l>Hirtelen elnémult a vihogó lárma;</l>
					<l>Tőlük ugyan Bence akár fején járna.</l>
				</lg>
				<p>20</p>
				<lg>
					<l>Most az ősz barátra fordult a figyelem,</l>
					<l>Ki lovát ugratta a bajvívó helyen;</l>
					<l>Nem kövér a pej ló, de csontjai nagyok,</l>
					<l>Szép simára kefélt szőre pedig ragyog.</l>
					<l>Kitetszik belőle, hogy nemes a vére,</l>
					<l>Szinte örül, hogy ma táncolhat kedvére,</l>
					<l>Kényesen hordozza az erős leventét,</l>
					<l>Látszik, hogy az Isten sem hámba teremté.</l>
				</lg>
				<p>21</p>
				<lg>
					<l>A barát a lóval karikára forgott,</l>
					<l>Felhányta magasan a nehéz dorongot</l>
					<l>S megkapá marokkal, - vagy tán meg se kapta</l>
					<l>Csak, mint könnyü pálcát ujjain forgatta.</l>
					<l>Zúgott a nehéz rúd, kavarván a szelet,</l>
					<l>Nagy tányért csinált a barát feje felett.</l>
					<l>Fényes karikát írt hegye a fegyvernek,</l>
					<l>Mint ha tüzes üszköt csóválgat a gyermek.</l>
				</lg>
				<p>22</p>
				<lg>
					<l>Álmélkodik a nép, eláll szeme-szája,</l>
					<l>A vitéz karoknak erejét csudálja,</l>
					<l>Suttog babonáról, kételkedve morog:</l>
					<l>Nincsen Istentől e szemmel látott dolog.</l>
					<l>Van, ki a barátban Toldira ismerne,</l>
					<l>De vénelli Toldit oly nehéz fegyverre;</l>
					<l>Másik úgysegélylyel állítja, hogy megholt</l>
					<l>Az öreg Miklós, - ő temetésén is volt.</l>
				</lg>
				<p>23</p>
				<lg>
					<l>Olyan is van elég, aki, ha csak lehet,</l>
					<l>Szörnyíti erősen a csudás híreket,</l>
					<l>Sőt, ha mástól nem hall, jobban esik neki,</l>
					<l>Ha maga csinálhat és azt terjesztheti.</l>
					<l>Egyik ezek közzül azt a mesét lelte,</l>
					<l>Hogy e biz’ a meghalt Toldi Miklós lelke;</l>
					<l>Elragadt a félsz, a sziveket eltelé, -</l>
					<l>Még aki nem hitte, az is borzadt belé.</l>
				</lg>
				<p>24</p>
				<lg>
					<l>Kérdezi a király: ki s kicsoda volna,</l>
					<l>Ha már az ősz bajnok, Toldi, odavolna?</l>
					<l>„Azt mondátok nekem, hogy a vén sas nem él:</l>
					<l>De hol venné magát hasonlatos személy?</l>
					<l>Akár nagy termetét és őszöreg fejét,</l>
					<l>Akár pedig nézem iszonyú erejét:</l>
					<l>Mindenhogy’ csak a vén Miklóst lelem benne,</l>
					<l>Ily szakasztott mása honnan is teremne?”</l>
				</lg>
				<p>25</p>
				<lg>
					<l>Az urak egymásra néztek, de nem szóltak,</l>
					<l>Látszott képükön, hogy zavarodva voltak,</l>
					<l>Nem akadt közűlök aki szót emeljen,</l>
					<l>Mindenik azt várta, hogy másik feleljen.</l>
					<l>Végre monda egyik: „Hihető, hogy csak ál</l>
					<l>- Mint a gúnya rajta - a bajusz és szakáll;</l>
					<l>Hiszen bírja, bírja vén ember is vasát</l>
					<l>De csak fiataltól telik e gyorsaság.</l>
				</lg>
				<p>26</p>
				<lg>
					<l>„Aztán a vén Toldi - nagy híre volt annak,</l>
					<l>Urát is adhatom mindenkor szavamnak -</l>
					<l>Nem soká élt, hogy az udvart idehagyta</l>
					<l>Vakmerő goromba beszédnek miatta.</l>
					<l>Elkövetett bűnét vette-e szivére?</l>
					<l>Vagy csak a vénségtől állott meg a vére?</l>
					<l>Akárhogy, akármint, de őt testi szemmel</l>
					<l>Nem látta azóta földönjáró ember.”</l>
				</lg>
				<p>27</p>
				<lg>
					<l>A király megrázta ősz fürtit hajának,</l>
					<l>Ködöt vont szemére néminemü bánat,</l>
					<l>„Tudom”, monda, „tudom; emlékezem arra</l>
					<l>Az oly sokszor megbánt - »távozzál« - szavamra.</l>
					<l>Emlékezem, mikor voltam olyan gyenge,</l>
					<l>Hogy az igazmondást nem birám el szembe; -</l>
					<l>Mert zsémbes, de hű volt a vén Toldi nálam:</l>
					<l>Keserű orvosság durva fakanálban.</l>
				</lg>
				<p>28</p>
				<lg>
					<l>„Akkor is... de nem jut már eszembe szava -</l>
					<l>Úgy emlékezem, hogy néki lett igaza,</l>
					<l>Megbántam a dolgot, nemsoká hogy elment,</l>
					<l>S hej örömmel adtam volna a kegyelmet:</l>
					<l>De ti azt mondátok, már minden hiába,</l>
					<l>A király haragját elvitte sirjába...</l>
					<l>Mely hazugságot én most megbocsátanék,</l>
					<l>Csak volna életben a régi szolga még.”</l>
				</lg>
				<p>29</p>
				<lg>
					<l>A király e szókon méla gondba merült,</l>
					<l>De vidult azonnal, orcája kiderült:</l>
					<l>Nemcsak látja már, hogy erősek az inak,</l>
					<l>Mennydörgő szavát is hallja vén Toldinak.</l>
					<l>Mert míg az urakkal a király szót váltott,</l>
					<l>Háromszor kerülte az meg a korlátot;</l>
					<l>Nem kerűli többször, kiáll a középre</l>
					<l>S így rivalkodik a körülálló népre:</l>
				</lg>
				<p>30</p>
				<lg>
					<l>„Hát én itt magamban körös-körül járjak,</l>
					<l>Mint a nyomtató ló, vagy a kerge állat?</l>
					<l>Talán azt hiszitek, hogy útam-veszetten,</l>
					<l>Szándékomon kívül csak idetévedtem</l>
					<l>És azért kerengek, hogy a rést, amelyen</l>
					<l>Szabadúlni tudnék, valahol megleljem?</l>
					<l>Háborgós nyila! hát nem akad egy kölyök,</l>
					<l>Aki szembeálljon, mikor víni jövök?</l>
				</lg>
				<p>31</p>
				<lg>
					<l>„Hogy nem ért a szórul...? vagy hol az a talján?</l>
					<l>Most jőjön erejét fitogtatni, hadd lám!</l>
					<l>Vagy talán odébb állt az országcímerrel,</l>
					<l>Szégyellve, hogy ahhoz jut oly könnyü szerrel?</l>
					<l>Ó! hogy ez a várhegy meg nem nyitja száját</l>
					<l>S e bámész juhoknak el nem nyeli nyáját;</l>
					<l>Nem elég, hogy szabad címert hagya rátok, -</l>
					<l>Védni azt a sírból járjon fel apátok?”</l>
				</lg>
				<p>32</p>
				<lg>
					<l>Így kiált a csuklyás, elég értelmesen;</l>
					<l>Félreáll az olasz, nem venné észre sem,</l>
					<l>Hej dehogy mutatná magát víni késznek,</l>
					<l>Csak ne szégyellné, hogy annyian ránéznek.</l>
					<l>Felzökken lovára, amely szinte görnyed,</l>
					<l>Nyomul a középre káromkodva szörnyet:</l>
					<l>„Vén pap, mit keressz itt? meguntad életed?”</l>
					<l>„Olasz! neked hoztam utolsó kenetet.”</l>
				</lg>
				<p>33</p>
				<lg>
					<l>Azzal egyberoppan a két erős bajnok.</l>
					<l>Toldi a nyeregben jobbra-balra hajlong,</l>
					<l>Jobbra, balra rántja tanult lova száját</l>
					<l>S játszva kikerűli az olasz dárdáját.</l>
					<l>Szúr aztán az olasz a semmin nagyokat,</l>
					<l>Mint a vénasszony, ki négy szemmel varrogat, -</l>
					<l>Cérnát vonna tűbe... épen mellette jár -</l>
					<l>Csak, ahová kéne, fokába nem talál.</l>
				</lg>
				<p>34</p>
				<lg>
					<l>Megharagszik egyszer a nagy bálvány olasz:</l>
					<l>„Gyilkolom a lelkét! hát engem csúfol az?</l>
					<l>Öklelő dorongját vállán hordja veszteg</l>
					<l>Védd magad - mert véged, ha én hozzákezdek.</l>
					<l>Elhibázza Toldit, mint előbb, a dárda,</l>
					<l>De mikor mellé jut és ez nem is várta,</l>
					<l>Kardot ránt az olasz - a szőrcsuklya reped, -</l>
					<l>Megrémül a sok nép: „no barát, jaj neked!”</l>
				</lg>
				<p>35</p>
				<lg>
					<l>Jaj is volna, bizony, vagy tán jaj se volna,</l>
					<l>Szörnyet halna Toldi, egy igét se szólna:</l>
					<l>De acél-sisak van a szőr-csuklya megett,</l>
					<l>Másszor is kapott az oly ütést eleget.</l>
					<l>Kardot ránt az öreg, de míg azt kivonja,</l>
					<l>Hármat csap az olasz sebesen, egy nyomra:</l>
					<l>Peng harmadszor a kard, elakad középen,</l>
					<l>Csonka vaskó marad gazdája kezében.</l>
				</lg>
				<p>36</p>
				<lg>
					<l>Nekihúzalkodik a barát is, kapja,</l>
					<l>Ahogy Isten bírni adta, oda szabja;</l>
					<l>Féluton a kard-él az olasz nyakához,</l>
					<l>Sose hal meg, ha e vágás nem halálos:</l>
					<l>De látván, hogy eltört ellenfele kardja,</l>
					<l>Iszonyú csapását rögtön visszatartja</l>
					<l>És kiáltja Bencét, hogy ez egy heverő</l>
					<l>Kardot a vitéznek hamar hozzon elő.</l>
				</lg>
				<p>37</p>
				<lg>
					<l>Megfogadja Bence, a kard elérkezik.</l>
					<l>Most sokáig tartó vívás keletkezik:</l>
					<l>Kar feszűl kar ellen, szablya szablyát penget; -</l>
					<l>Egytestvér a két kard; hát egyik sem enged.</l>
					<l>Kétszer csapnak össze, annyiszor pihennek;</l>
					<l>Harmadszor dühösen megint összemennek;</l>
					<l>Maga Toldi is már ühmgetésre kezdi,</l>
					<l>Látván, hogy erejét oly hiába veszti.</l>
				</lg>
				<p>38</p>
				<lg>
					<l>Megharagszik aztán s odavág olymódra,</l>
					<l>Hogy legény korában is számot tett volna:</l>
					<l>Felfogá a másik a csapást, de élit</l>
					<l>Egymásba rótta a két kard, szinte félig.</l>
					<l>Nem birá az olasz kardját megtartani,</l>
					<l>Recsegve-ropogva tágultak inai:</l>
					<l>Repül a hegyes kard szárnya-szabadjában</l>
					<l>És billegve áll meg egy sorompó-fában.</l>
				</lg>
				<p>39</p>
				<lg>
					<l>Az olasz elugrott: ezer szerencséje!</l>
					<l>Mert iszonyút vág most a barát feléje,</l>
					<l>Olyat, hogy utána rándult maga ferdén</l>
					<l>És csak kicsi tartá, hogy megmaradt nyergén.</l>
					<l>Káromkodik egyet, ott van buzogánya</l>
					<l>(Félmázsa, ha nem több) zúdítja utána,</l>
					<l>Sejti amaz és a lóserényre fekszik,</l>
					<l>Annak köszönje, hogy haláltól menekszik.</l>
				</lg>
				<p>40</p>
				<lg>
					<l>Az idegen bajnok gyorsan visszafordul,</l>
					<l>Vér fut a szemébe, részeg, de nem bortul,</l>
					<l>Él, hal, neki mindegy, rohan a barátja,</l>
					<l>Ágaskodik a ló, villámlik a dárda:</l>
					<l>Mintegy el akarja ellenét gázolni, -</l>
					<l>Csakhogy nem ereszti ám oly közel Toldi:</l>
					<l>Szügyének feszíti nagy öklelő fáját,</l>
					<l>Úgy buktatja hanyatt a lovat s gazdáját.</l>
				</lg>
				<p>41</p>
				<lg>
					<l>Ekkor a vén Miklós leugrik lovárul</l>
					<l>És kivont fegyverrel az olaszhoz járul;</l>
					<l>A király engedne: „Kegyelem!” kiáltja,</l>
					<l>De elébb járt a vas, Toldi Miklós bárdja.</l>
					<l>Maga lóra pattan, maga Bencének int,</l>
					<l>Azzal útat veszt a sokaság közt megint:</l>
					<l>Megfélemlik a nép, csak bámul utána, -</l>
					<l>Míg el nem csapódnak egy közel utcára.</l>
				</lg>
				<p>42</p>
				<lg>
					<l>Nagy hallgatás után ébredez a zsibaj,</l>
					<l>Először csak egyes, kérdő hangjaival,</l>
					<l>(Szálankint először; úgy lehet mondani;)</l>
					<l>Felelet helyen is mind kérdést hallani:</l>
					<l>„Ki volt ez? mi volt ez? ördög-e, vagy barát?</l>
					<l>Mért fel nem födözte a királynak magát?</l>
					<l>Mért hódolni nem ment? vagy semmi szüksége</l>
					<l>Földi jutalomra, földi dicsőségre...?</l>
				</lg>
				<p>43</p>
				<lg>
					<l>Lett aztán zaj elég, sok szónak sok alja,</l>
					<l>A hírnök azonban kürtjét megfuvallja:</l>
					<l>Harsog tölcsér-szája a fonatos réznek,</l>
					<l>Elcsitúl a lárma és mind odanéznek.</l>
					<l>Felkiált a hírnök: „Ha van, aki meri</l>
					<l>Állítni, hogy az ősz bajnokot ismeri,</l>
					<l>Álljon elő bátran és ha igazat szól,</l>
					<l>Jutalmát veszi a felséges királytól.”</l>
				</lg>
				<p>44</p>
				<lg>
					<l>Mindjárt is előáll Pósafalvi János</l>
					<l>És meghajtva térdét így szól a királyhoz:</l>
					<l>„Felséges uram, én esküszóval merem</l>
					<l>Állítni, hogy az ősz bajnokot ismerem.</l>
					<l>Tegnapelőtt este én vittem neki hírt,</l>
					<l>Hogy az országcímer idegen kézre birt,</l>
					<l>Ettem, ittam vele, láttam is táncolni:</l>
					<l>Sose menjek haza, uram, ha nem Toldi.”</l>
				</lg>
				<p>45</p>
				<lg>
					<l>E szavakkal önte a királyba lelket.</l>
					<l>Kapott is jutalmul két szép nemestelket,</l>
					<l>Hátraszól a király a nagyurak felé:</l>
					<l>„Írjátok meg” úgymond „aranyos levelét.”</l>
					<l>Egyszersmind az urak közül kiválogat</l>
					<l>Fényes öltözetű éltes embert sokat:</l>
					<l>Toldi után küldi: híják nyomba’ vissza:</l>
					<l>Sehogy ott ne hagyják, szörnyen rájok bízza.</l>
				</lg>
				<p>46</p>
				<lg>
					<l>De a nép sokallja mindezt sorra lesni,</l>
					<l>Ujjongatva ömlik Toldit fölkeresni,</l>
					<l>Azt hinné az ember: tűz felé szaladnak,</l>
					<l>Majd felfordul a vár, oly robajjal vannak.</l>
					<l>A királynak sincsen kedve lent maradni;</l>
					<l>Négyszemközt akarja Toldit elfogadni:</l>
					<l>Nem bízik magához (föl is azért megyen)</l>
					<l>Hogy a négy szem közzül kettő száraz legyen.</l>
				</lg>
				<p>Negyedik ének</p>
				<p>,Dicsérete, tisztességi lön barátnak.’</p>
				<p>Ilosvai</p>
				<p>1</p>
				<lg>
					<l>Immár Toldi Miklós, és öreg szolgája,</l>
					<l>A Dunán átkelve Rákosmezőn jára,</l>
					<l>Toldi elül, Bence utána csendesen,</l>
					<l>Nem dobban az úton lovaik lába sem,</l>
					<l>Körme sík homokba csuklóig lehalad,</l>
					<l>Nyom előttük sincsen, utánok sem marad;</l>
					<l>Ha maradna is, azt mindjárt egyenlőre</l>
					<l>Söpri az éjszaki szélnek fölözője.</l>
				</lg>
				<p>2</p>
				<lg>
					<l>Ballag a vén Toldi, tépelődve ballag,</l>
					<l>Ki tudná, mit gondol azért, hogy csak hallgat?</l>
					<l>Látom én: a folyó, azért hogy hallgatag,</l>
					<l>Mélyebb szokott lenni, mint a csörgő patak.</l>
					<l>Bence sem szólott még, amióta jőnek;</l>
					<l>De a hallgatást nem soká bírja ő meg:</l>
					<l>Csak az első egy szót ejtené ki Toldi,</l>
					<l>Majd ki tudná ő a többijét pótolni.</l>
				</lg>
				<p>3</p>
				<lg>
					<l>Úgy intézte a sort, hogy gazdája mellé</l>
					<l>Érkezzék, de mintha észre nem is venné;</l>
					<l>Akkor hol köhentett (nála szokott próba),</l>
					<l>Hol pedig lovával őgyeledett szóba.</l>
					<l>Avval is kénytelen volt felhagyni aztán,</l>
					<l>Bölcsen átallátta hogy semmit sem használ;</l>
					<l>Mentek, mendegéltek még egy jó darabot,</l>
					<l>Egyszer a vén Miklós e szókra fakadott:</l>
				</lg>
				<p>4</p>
				<lg>
					<l>„Nem hiába ástunk földalatti vermet:</l>
					<l>Lásd, Bence, a földön már meg sem ismernek;</l>
					<l>Mesévé csinálnak maholnap engem is,</l>
					<l>Amiről azt mondják: hisszük is azt, nem is.”</l>
					<l>Itt elhagyta kissé, vagy épen elakadt -</l>
					<l>Érzé, hogy ha még szól, mindjárt sírva fakad;</l>
					<l>Így sem óhatá, hogy titkon el ne lepje</l>
					<l>Szeme ősz pilláit könnyjének egy cseppje.</l>
				</lg>
				<p>5</p>
				<lg>
					<l>Nem sok idő kellett, csak amíg az ember</l>
					<l>Kettőt avagy hármat pillantana szemmel,</l>
					<l>Hogy megint erőt vett szívén az ősz Toldi</l>
					<l>S folytatván beszédét, ígyen kezde szólni:</l>
					<l>„Időnek előtte krónikába tesznek,</l>
					<l>Még szemökkel látnak s ihol már se hisznek;</l>
					<l>Tán sokallják ami vén karomtól telik:</l>
					<l>Mennydörgős nyila! hát kinek keveselik?</l>
				</lg>
				<p>6</p>
				<lg>
					<l>„Büszke Lajos király, ravasz vén ember te!</l>
					<l>Jobb szemed volt másszor; karomat ismerte,</l>
					<l>Ismeréd a testőrt, aki hajdanában</l>
					<l>Testével takart el sok nehéz csatában.</l>
					<l>Most nem ismersz, ugy-e, bár erőmet látod?</l>
					<l>Hm! hogy’ ismerhetnél minden vén barátot?</l>
					<l>Hidegen vonítasz a dologra vállat -</l>
					<l>Vén király! a róka nem rókább tenálad.</l>
				</lg>
				<p>7</p>
				<lg>
					<l>„Vagy talán azt várta, hogy mint földi féreg,</l>
					<l>Lábaihoz csúszok és kegyelmet kérek?</l>
					<l>Mért kérjek kegyelmet? amiért a gyermek,</l>
					<l>Kit goromba szülék ok nélkül megvernek?</l>
					<l>Én kérjek kegyelmet? én, holott ő vétett? -</l>
					<l>Hisz te látod, Bence, te látod mivé tett!</l>
					<l>Elsötétült lelkem, mint a sötét árnyék,</l>
					<l>Ollyá lettem, mintha már földön se járnék.</l>
				</lg>
				<p>8</p>
				<lg>
					<l>„Mit vétettem azzal, hogy kikeltem bátran</l>
					<l>És korcs udvaráért a királyt dorgáltam -</l>
					<l>Melyben már alig van egy jó magyar bajnok,</l>
					<l>Csak holmi lyányképű, ugrándozó majmok?</l>
					<l>Fájt, hogy a magyarból olasz bábot csinál,</l>
					<l>És szemébe mondtam: ez nem szabad, király!</l>
					<l>Ha megromlik a nép régi jó erkölcse:</l>
					<l>Mit ér a világnak csillogó kenőcse?</l>
				</lg>
				<p>9</p>
				<lg>
					<l>„Nem vénség az, ami engem sírba teszen,</l>
					<l>Régi kardját, íme, most is birja kezem,</l>
					<l>Fájdalmim, ha vannak, nagynéha gyötörnek:</l>
					<l>Óh, ez a penészes tunyaság, ez öl meg!</l>
					<l>Nem áhítom én a nagy király kegyelmét -</l>
					<l>De Lajost szerettem... most is szeretem még;</l>
					<l>Hozzá vonz a lelkem... Mi haszna? mi haszna?</l>
					<l>Bújj el öreg: halj meg; ne nyisd szád panaszra.”</l>
				</lg>
				<p>10</p>
				<lg>
					<l>Erővel nyomá ki utolsó szavait; -</l>
					<l>Mint, ha szűk edényből öntenek valamit,</l>
					<l>Utoljára mindig legnagyobbat buggyan:</l>
					<l>Oly formán szakadt ki őbelőle a hang.</l>
					<l>Elfordult sebesen, alighogy kimondta,</l>
					<l>Szőrcsuháját mélyen a szemére vonta,</l>
					<l>Úgy nézett a széllel farkasszemet, soká,</l>
					<l>S könnye csordulását a nagy porra fogá.</l>
				</lg>
				<p>11</p>
				<lg>
					<l>Pest felől azonban, mint valamely felleg,</l>
					<l>Porral és morajjal a sok nép közelget,</l>
					<l>Nagy ujjongatás lesz, mihelyest belátják:</l>
					<l>Toldi! a mi Toldink! örömmel kiáltják.</l>
					<l>Egymást töri a nép, úgy nyomul előre,</l>
					<l>Hogy meglássa Toldit; siet nyakrafőre:</l>
					<l>Karikába veszik, elfogják az utját,</l>
					<l>Köszöntik jelekkel, hanggal, ahogy tudják.</l>
				</lg>
				<p>12</p>
				<lg>
					<l>A lovasok közzül pedig egy úr kivál,</l>
					<l>Mondván: „Toldi Miklós! köszöntet a király,</l>
					<l>Régen tartogat már számodra kegyelmet,</l>
					<l>És nem vala szükség azt újra kinyerned;</l>
					<l>Meg is adta volna százszor és nem egyszer,</l>
					<l>De híre futamlék, hogy már sírban fekszel:</l>
					<l>Most, midőn ezt a hírt így meghazudtolád,</l>
					<l>Jöszte, vedd kegyelmét, mit ő kész szívvel ád.”</l>
				</lg>
				<p>13</p>
				<lg>
					<l>Így szóla, és mikor véget ért a beszéd,</l>
					<l>Nyujtá a vitéznek barátságos kezét:</l>
					<l>Késett elfogadni - szeme csak tébolygott,</l>
					<l>Mintha nem is hinné Toldi ezt a dolgot.</l>
					<l>Akármerre tekint, minden ember képe,</l>
					<l>Minden ember szeme ragyog örömébe’:</l>
					<l>Csak, lám mondom, ő néz tétovázó szemmel;</l>
					<l>Elszokott, hiába! még örülni sem mer.</l>
				</lg>
				<p>14</p>
				<lg>
					<l>Majd az öröm lángja őt is átalhatja,</l>
					<l>Szeme kezd lobogni, jobb kezét odadja:</l>
					<l>De, mintegy akarván örömét titkolni,</l>
					<l>Indultában ekkép dörmölődik Toldi:</l>
					<l>,Óh én vén szakállam, hívatlan vendégem,</l>
					<l>Ím Budára hívat most a király éngem,</l>
					<l>Tán meg is csufolnak ott az ifjak éngem,</l>
					<l>De király parancsa: fel kell menni nékem.</l>
				</lg>
				<p>15</p>
				<lg>
					<l>Ám, ha megállandod ott a te bosszúdat</l>
					<l>És megtanítandod most serdült ifjakat:</l>
					<l>Gyönggyel megfűzetlek, mint jó szakállamat.</l>
					<l>Ha pedig szégyenbe hozod tenmagadat:</l>
					<l>Szálankint tégedet én el-kiszaggatlak,</l>
					<l>Város piacára, szemétre kihánylak.</l>
					<l>Azért úgy mutassad; ősz szakáll, magadat,</l>
					<l>Hogy aranyba, gyöngybe téged foglaljanak!’</l>
				</lg>
				<p>16</p>
				<lg>
					<l>A nép helyeselve integet egymásnak,</l>
					<l>Vége-hossza nincsen az ujjongatásnak,</l>
					<l>Toldihoz tolúlnak, egymást nyomva, törve,</l>
					<l>Akit a szép ruhás urak vettek körbe.</l>
					<l>Más csoport az öreg Bencét fogja körül:</l>
					<l>Szegény jámbor szolga! majd meghal, úgy örül:</l>
					<l>„Megmondtam” dicsekszik, „hogy e lesz belőle!”</l>
					<l>Pedig sose mondott semmit meg előre.</l>
				</lg>
				<p>17</p>
				<lg>
					<l>Fogdossák a markát, kérdik, ismerkednek:</l>
					<l>„Ej no, Bence bátya, jut eszébe kendnek:</l>
					<l>Mikor itt s itt - tudja?”... s mondtak olyanokat</l>
					<l>Mikből sose hallott a jó öreg, sokat.</l>
					<l>„Hogy van Bence gazda? alig ismerni rá.”</l>
					<l>„Cimbora, most kendnek falut ád a király.”</l>
					<l>- „Meg is érdemelné, ugyseg’en, igazán:</l>
					<l>Van egy faluára ereje a hazán.”</l>
				</lg>
				<p>18</p>
				<lg>
					<l>Bence azt se tudta, mely felé tekintsen,</l>
					<l>Hogy mindnek odadja, annyi keze nincsen,</l>
					<l>Szájának is kéne lenni vagy ötvennek,</l>
					<l>Hogy felelni győzzön, aki kérd, mindennek.</l>
					<l>Csak nézett mosolygva, hol ide, hol oda:</l>
					<l>Bal kezével mente-gombjain kapkodva,</l>
					<l>Jobbja meg a nép közt kézről-kézre járván -</l>
					<l>Kifogott az öröm, kifogott az árván.</l>
				</lg>
				<p>19</p>
				<lg>
					<l>Nem tágít a népség, egymást töri, tolja;</l>
					<l>Még jobban gyülekszik, nemhogy eloszolna;</l>
					<l>Aki hozzá nem fér, hogy vele beszéljen:</l>
					<l>„Éljen Bence!” kiált, „a jó Bence éljen!”</l>
					<l>„Megvan a vén Bence? lássuk a vén csontot!”</l>
					<l>- „Ezt hajigálták meg valamely bolondok?”</l>
					<l>- „Ki bántotta Bencét, a pokolra termett?</l>
					<l>Akasztófa kéne annak az embernek.”</l>
				</lg>
				<p>20</p>
				<lg>
					<l>- „Hol az öreg Bence, Toldi vén dárdása?</l>
					<l>Fel kell őt emelni, hogy mindenki lássa! -”</l>
					<l>„Emeljük, emeljük! hisz’ vagyunk elegen:</l>
					<l>Így la, mindenestül, hogy hamarább legyen!”</l>
					<l>Azzal nekidőlnek, ahogy tőlük telik,</l>
					<l>És Bencét lovastul vállukra cepelik;</l>
					<l>Fészkelődött elébb egy kissé az állat,</l>
					<l>De majd belenyugszik, mivel úgyis fáradt.</l>
				</lg>
				<p>21</p>
				<lg>
					<l>Csakhogy a hideg nem rázta szegény szolgát;</l>
					<l>Látva, hogy’ felvitte Isten az ő dolgát;</l>
					<l>Két fejjel nagyobb most, annyival kilátszik:</l>
					<l>Egyik a lováé, magáé a másik.</l>
					<l>Nézett jobbra, balra, hátra és előre:</l>
					<l>„Istenem, Istenem!” ennyi telt ki tőle,</l>
					<l>„Istenem, Istenem! ejnye bizony! no lám!”</l>
					<l>Tördelé rebegve, „sohase gondolám.”</l>
				</lg>
				<p>22</p>
				<lg>
					<l>Toldi pedig, menvén elül az urakkal</l>
					<l>Kezde alábbhagyni minden búbánattal;</l>
					<l>Hátra-hátra nézett s Bence diadalán</l>
					<l>El-elmosolyodék, irigylé is talán.</l>
					<l>Minek irigyelné? tudja, kiért teszik:</l>
					<l>Hol kedves a vendég, ebe sem éhezik;</l>
					<l>Aztán neki volt már része dicsőségben...</l>
					<l>De sohasem annyi, mint ma lesz egy végben.</l>
				</lg>
				<p>23</p>
				<lg>
					<l>Mert, amint Pest város utcáira jutnak,</l>
					<l>Emberből van ottan peremje az útnak;</l>
					<l>Tán, ha a felséges király maga jőne,</l>
					<l>Annak sem lenne már annyi sok nézője.</l>
					<l>Nem is nézők ezek: mindnek szája tátva:</l>
					<l>„Éljen Toldi! éljen!” harsogják kiáltva;</l>
					<l>Összeroppan a hang - sőt a kopasz falak,</l>
					<l>Messziről azok is „Toldit” kiáltanak.</l>
				</lg>
				<p>24</p>
				<lg>
					<l>Minden ablak nyitva s emberfővel tele</l>
					<l>Annyira, hogy hátul semmit sem lát fele;</l>
					<l>Minden ház gerince valóságos nyereg,</l>
					<l>Sorra ülnek rajta lármás sühederek.</l>
					<l>Némelyik a kémény tetejére mászott,</l>
					<l>És, mint szélkatona, kézzel hadaráz ott, -</l>
					<l>Akármely felől jő, vastagon vagy véknyan:</l>
					<l>„Toldi! éljen Toldi!” nem hallik egyéb hang.</l>
				</lg>
				<p>25</p>
				<lg>
					<l>Az öreg Miklósnak felderűl orcája,</l>
					<l>Árnyékos búbánat nem vet foltot rája:</l>
					<l>Ilyen az ég, ha a felhők felszakadnak</l>
					<l>S este szép pirosan visszatekint a nap.</l>
					<l>Ki gondol akkor rá, hogy mindjárt lemegyen?</l>
					<l>Örömszín terül el síkon, völgyön, hegyen;</l>
					<l>Maga az esőcsepp a mezőn, az sem könny</l>
					<l>Olyankor, hanem mind-mind megannyi szem gyöngy.</l>
				</lg>
				<p>26</p>
				<lg>
					<l>Akármerre tekint, nem látni egyebet</l>
					<l>Csak felé sugárzó száz meg ezer szemet,</l>
					<l>Fennrázott süveget, karok emelését,</l>
					<l>Mint örvendő lelkek szárnya lebbenését.</l>
					<l>Látni ablakában csaknem minden háznak</l>
					<l>Lelkes hölgyeket, kik fejér kendőt ráznak,</l>
					<l>Nevét is kiáltják, de az zajban vész el,</l>
					<l>Mint ha mennydörgéskor árva méh döngécsel.</l>
				</lg>
				<p>27</p>
				<lg>
					<l>Egyszer, mint a zápor, kezdének rászállni</l>
					<l>Az elaggott ősznek gyenge szép leányi:</l>
					<l>Bokréták, virágok; - télizöld növények,</l>
					<l>Melyek, mint a szép hír, halálban is élnek.</l>
					<l>Hullanak magára, hullnak a lovára,</l>
					<l>Előtte, megette - elmenő útjára,</l>
					<l>Pesten is, Budán is; míg, a várhoz érve,</l>
					<l>Meg nem álla Toldi, az urakat kérve:</l>
				</lg>
				<p>28</p>
				<lg>
					<l>„Édes jó barátim, akiket jobbadán</l>
					<l>Én kapattam egykor fegyvert fogni csatán,</l>
					<l>Most ti váljatok el tőlem, hírüladni,</l>
					<l>Hogy nem fog sokáig Toldi elmaradni:</l>
					<l>Házikóm van itten; elmult három éve,</l>
					<l>Hogy lábbal se voltam fordulva feléje -</l>
					<l>Mint jóféle gazda most oda elnézek,</l>
					<l>Nem hordták-e még el tőbül a szélvészek.</l>
				</lg>
				<p>29</p>
				<lg>
					<l>„Levetem e zubbonyt; - páncélom is rozsdás;</l>
					<l>Jó-magamnak sem fog ártani a mosdás,</l>
					<l>Poros a küzdőhely, nem úgy mint a szőnyeg,</l>
					<l>Porral fedi arcát az ott öklözőnek.</l>
					<l>Hisz talán még rajtam is fog a pipere,</l>
					<l>Belőlem is válik palota embere,</l>
					<l>Rajtam is megakad holmi cifra rongy még...</l>
					<l>Eh, barátim, hagyján! úgy kileszek, hogy még.”</l>
				</lg>
				<p>30</p>
				<lg>
					<l>Nem hinnék az urak amit Toldi fogad,</l>
					<l>Hogy nem csak kijátssza minden ő dolgokat,</l>
					<l>Nem bocsátanák el, ha jutna eszekbe,</l>
					<l>Olyas eset, mikor Toldi szavát szegte.</l>
					<l>De meghisznek neki és bátran elválnak</l>
					<l>Megvinni a hírt a felséges királynak;</l>
					<l>Az öreg vitézt és hű szolgáját pedig</l>
					<l>A tapsok, éljenek, házához követik.</l>
				</lg>
				<p>Ötödik ének</p>
				<p>,Király, ha nem nézném vitézi voltomat,
                    Majd fejedhez verném héttollú botomat.’</p>
				<p>Ilosvai</p>
				<p>1</p>
				<lg>
					<l>Nem palota volt az öreg Toldi háza,</l>
					<l>Nem is kendőzé azt festék színe-máza:</l>
					<l>De elég tágas volt, hogy a vén levente</l>
					<l>Örömét, haragját kitombolja benne</l>
					<l>Míg Budán tanyázott. Most üres és néma,</l>
					<l>Csak egy-egy köhentés hallik benne néha;</l>
					<l>Vén kapus köhécsel... azaz ő csak kezdi,</l>
					<l>Kap rajt’ az üres ház s hangját megereszti.</l>
				</lg>
				<p>2</p>
				<lg>
					<l>Ide ment be Toldi, Bence is követte;</l>
					<l>A kapus kinézett s a kaput betette;</l>
					<l>Künn meg a nép minden kis jelre vigyázva,</l>
					<l>Bámészkodni kezd az ütött-kopott házra.</l>
					<l>Nem is néztek úgy meg házat soha többet,</l>
					<l>Sem ahhoz hasonlót, sem annál különbet;</l>
					<l>Azt se néznék másszor... most is mindhiába</l>
					<l>Nem akar kijőni annak a gazdája.</l>
				</lg>
				<p>3</p>
				<lg>
					<l>Amint az ősz bajnok egy szobába nyitott,</l>
					<l>Jól esett a szemét körülhordozni ott,</l>
					<l>Nem volt pedig abban drága kárpit, szőnyeg,</l>
					<l>Sem egyéb divatja annak az időnek;</l>
					<l>Fegyverek barnálltak sorjában a falon;</l>
					<l>Szú-sereg rágódott a tölgyfa asztalon,</l>
					<l>Ágyak, puha székek, drága rengők helyett</l>
					<l>Medvebőrös lócák álltak a fal mellett.</l>
				</lg>
				<p>4</p>
				<lg>
					<l>Mégis úgy tett Toldi, szétnézve örömmel,</l>
					<l>Mint ha ismerősök közé jut az ember:</l>
					<l>Rémlett neki, mintha a bozontos medve,</l>
					<l>A sok ócska fegyver, mind reánevetne.</l>
					<l>Legott sorra nézte az ölő készséget:</l>
					<l>„Vén kardom, beh régen nem láttalak téged!</l>
					<l>Hogy’ vagy, öreg láncsa? hát te gerely, kopja?</l>
					<l>Mint pirul szegény, hogy itt a rozsda fogja!</l>
				</lg>
				<p>5</p>
				<lg>
					<l>„Ősz barátom, Bence, azt hagyom meg neked:</l>
					<l>Tisztogasd ki szépen őket szegényeket;</l>
					<l>Régi rozsdás szerszám vagy te már magad is,</l>
					<l>Dörzsöljétek egymást, hadd fogjon rajtad is.</l>
					<l>Fénylenünk kell, öreg, fénylenünk még egyszer!</l>
					<l>Mért ne lenne fényes, bár kopott, a fegyver!</l>
					<l>Ne búsulj, ne őszülj, kenyeres cimbora:</l>
					<l>Hátra még nekünk a vénasszonyok nyara.</l>
				</lg>
				<p>6</p>
				<lg>
					<l>„Voltam már halott is; - nem érzém hogy élek,</l>
					<l>Három évig hálni járt belém a lélek:</l>
					<l>Most élni akarok, Bence pajtás, élni,</l>
					<l>Mint ahogy’ az ember jó világát éli!</l>
					<l>Mint most ezt a kámzsát, elvetem a gondot,</l>
					<l>Három esztendőmnek jó éjszakát mondok, -</l>
					<l>Van még hátra talán vagy háromszor három,</l>
					<l>Pajtásul azokhoz az örömet várom.”</l>
				</lg>
				<p>7</p>
				<lg>
					<l>Monda s e szavakkal: „Most eredj pokolba!”</l>
					<l>Eldobá a kámzsát, messzi egy zugolyba!</l>
					<l>Jól járt a daróc, hogy nem vasból csinálták,</l>
					<l>Mert most szétszakadna, amint odavágták.</l>
					<l>Sisakját, vas üngét szintén levetette,</l>
					<l>Kalpagot és mentét hozatván helyette</l>
					<l>A szekrényből, ahol sok gunyája állott,</l>
					<l>Mely még mind azon jó, - noha kissé pállott.</l>
				</lg>
				<p>8</p>
				<lg>
					<l>Míg porolta Bence a mentét nagyából,</l>
					<l>Kurta buzgányt vont ki annak az ujjából.</l>
					<l>„Csak tedd vissza, Bence, ane’kül nem járok:</l>
					<l>Ha kutyák morognak, hogy’ riasszak rájok?”</l>
					<l>Úgymond. Öltözködve igen hamar fel lett,</l>
					<l>Mert míg annyira nőtt, tükör sose kellett,</l>
					<l>Mégis illik néki a sötétzöld mente,</l>
					<l>Nem mutat felényit sok nyalka levente.</l>
				</lg>
				<p>9</p>
				<lg>
					<l>Így aztán elindult a király-udvarba,</l>
					<l>Hogy kövesse a nép, azt most nem akarva;</l>
					<l>Unni kezdé immár amely dolgot mivel,</l>
					<l>És átalla oly nagy hű-hóval menni fel.</l>
					<l>Azért, szökve mintegy önnön udvarátul,</l>
					<l>Más utcára illan a kis ajtón, hátul;</l>
					<l>Bátran halad ottan fel az új kastélyhoz,</l>
					<l>Senki rá nem ismer, legfölebb, ha céloz.</l>
				</lg>
				<p>10</p>
				<lg>
					<l>Várja Lajos király, nehezen is várja,</l>
					<l>Hogy az öreg Toldi ajtót nyisson rája,</l>
					<l>Sétál a szobában, de csak alig-alig</l>
					<l>Győzi lesni, míg a lomha idő telik;</l>
					<l>Mert óhajtja látni vén Miklóst. De bezzeg</l>
					<l>A vidám apródok nem úgy cselekesznek:</l>
					<l>El vannak merülve zajba, mulatságba,</l>
					<l>Hárfáznak, kötődnek az előszobákba’.</l>
				</lg>
				<p>11</p>
				<lg>
					<l>Mert szolgála ottan sok úri csemete:</l>
					<l>Losonczi-, Maróti-, Bánfiak nemzete,</l>
					<l>Kanizsai, Szécsi, Kont, Balassa, Csupor,</l>
					<l>És ama nagyhíres, fényes Laczfi-Apor;</l>
					<l>Köznemes rendből is egy jóforma csapat,</l>
					<l>Kiket Lajos ottan csínosságra kapat;</l>
					<l>Idegen udvartól is jöttek cserébe,</l>
					<l>Hol magyar ifjúság van azok helyébe.</l>
				</lg>
				<p>12</p>
				<lg>
					<l>Nem egy azok közül látogatta Pécset,</l>
					<l>Hol a tudománynak Lajos gyujta mécset;</l>
					<l>Nem is egy fordult meg Páris-, Bolonyában,</l>
					<l>Maga erszényén, vagy a király zsoldjában;</l>
					<l>A tudás fájáról szép gyümölcsöt hoztak,</l>
					<l>Jót is elég bőven, s ráadásul rosszat;</l>
					<l>Mert, ha gyalu nélkül bunkósbot az elme:</l>
					<l>Gyakran kétélű tőr lesz az kimüvelve.</l>
				</lg>
				<p>13</p>
				<lg>
					<l>De habár az ifju néha könyvet forgat:</l>
					<l>Nem hiányzik nála kész testi gyakorlat,</l>
					<l>Hogy karra se légyen gyöngébb, mint az atyja.</l>
					<l>Ellenben, ha lehet, fővel meghaladja;</l>
					<l>Ez volt a királynak terve és szándéka. -</l>
					<l>No de áll az ifjak eleven játéka:</l>
					<l>Ez danol, az tréfál, az vitát feszenget;</l>
					<l>Egy pedig a hárfán ilyen nótát penget:</l>
				</lg>
				<p>1</p>
				<lg>
					<l>Monda Lajos, a nagy király:</l>
					<l>Eredj szolgám, Laczfi Endre,</l>
					<l>Küldj parancsot, mint a villám,</l>
					<l>Köss nehéz szablyát övedre:</l>
					<l>A tatártól nagy veszélyben</l>
					<l>Forog Moldva, ez a véghely:</l>
					<l>A tatárra veled menjen</l>
					<l>Tízezernyi lófő székely.</l>
				</lg>
				<p>2</p>
				<lg>
					<l>Kél Budáról Laczfi Endre,</l>
					<l>Veszi útját Nagy-Váradnak </l>
					<l>Kölestermő Kunság földén</l>
					<l>Jó csatlósi áthaladnak;</l>
					<l>Várad kövecses utcáin</l>
					<l>Lovuk acél körme csattog,</l>
					<l>Messze fénylik a sok fegyver,</l>
					<l>Messze döng a föld alattok.</l>
				</lg>
				<p>3</p>
				<lg>
					<l>Hallja László a templomban,</l>
					<l>Körösvíznek partja mellett;</l>
					<l>Visszatér szemébe a fény,</l>
					<l>Kebelébe a lehellet;</l>
					<l>Koporsója kőfedelét</l>
					<l>Nyomja szinte három század:</l>
					<l>Ideje már egy kevéssé</l>
					<l>Szellőztetni a szűk házat.</l>
				</lg>
				<p>4</p>
				<lg>
					<l>Köti kardját tűszőjére</l>
					<l>S fogja a nagy csatabárdot,</l>
					<l>Mellyel egykor napkeleten</l>
					<l>A pogánynak annyit ártott;</l>
					<l>Félrebillent koronáját</l>
					<l>Halántékin igazítja;</l>
					<l>- Éjféltájban lehetett már,</l>
					<l>- A vasajtót feltaszítja.</l>
				</lg>
				<p>5</p>
				<lg>
					<l>És megindul, ki, a térre,</l>
					<l>És irányát vészi jobbra,</l>
					<l>Hol magasan felsötétlik</l>
					<l>Ércbül öntött lovagszobra;</l>
					<l>Távolról megérzi a mén,</l>
					<l>Tombol, nyerít, úgy köszönti,</l>
					<l>Megrázkódik a nagy ércló</l>
					<l>S érclovagját földre dönti.</l>
				</lg>
				<p>6</p>
				<lg>
					<l>Harci vágytól féke habzik,</l>
					<l>Kapál, nyihog, lángot fúvall;</l>
					<l>László a nyeregbe zörren</l>
					<l>S jelt ad éles sarkantyúval;</l>
					<l>Messze a magas talapról,</l>
					<l>A kőlábról messze szöktet;</l>
					<l>Hegyen völgyön viszi a ló</l>
					<l>A már rég elköltözöttet.</l>
				</lg>
				<p>7</p>
				<lg>
					<l>Egy ugrás a Kalvária</l>
					<l>És kilene a Királyhágó;</l>
					<l>Hallja körme csattogását</l>
					<l>A vad székely és a csángó:</l>
					<l>Ám a lovat és lovagját</l>
					<l>Élő ember nem láthatja;</l>
					<l>Csudálatos! de csudákat</l>
					<l>Szül az Isten akaratja.</l>
				</lg>
				<p>8</p>
				<lg>
					<l>Három teljes álló napig</l>
					<l>Vívott a pogánnyal Laczfi;</l>
					<l>Nem hiányzott a székely szív,</l>
					<l>De kevés a székely harcfi,</l>
					<l>Míg a tatár - több mint polyva,</l>
					<l>Vagy mint a puszták fövénye</l>
					<l>- Sivalkodik, nyilát szórja,</l>
					<l>Besötétül a nap fénye.</l>
				</lg>
				<p>9</p>
				<lg>
					<l>Már a székely alig győzi,</l>
					<l>Már veszélyben a nagy zászló;</l>
					<l>De fölharsog a kiáltás:</l>
					<l>„Uram Isten és Szent László!”</l>
					<l>Mint oroszlán, ví a székely,</l>
					<l>Megszorítva, nem megtörve...</l>
					<l>Most a bércen, láthatatlan,</l>
					<l>Csattog a nagy ércló körme.</l>
				</lg>
				<p>10</p>
				<lg>
					<l>Ide, ide, jó vitézek!</l>
					<l>Gyüjti népét Laczfi Endre;</l>
					<l>Hát egyszer csak vad futással</l>
					<l>Bomlik a pogányság rende;</l>
					<l>Nagy tolongásnak miatta</l>
					<l>Szinte már a föld is rendül;</l>
					<l>Sok megállván, mint egy bálvány,</l>
					<l>Leragad a félelemtül.</l>
				</lg>
				<p>11</p>
				<lg>
					<l>Sokat elüt gyors futtában</l>
					<l>A repülő kurta csákány;</l>
					<l>Sok ki sem mozdul helyéből,</l>
					<l>Maga rab lesz, lova zsákmány.</l>
					<l>Foglyul esett a vezér is</l>
					<l>Atlamos, de gyalázatja</l>
					<l>(Nehéz sebben vére elfoly)</l>
					<l>Életét meg nem válthatja.</l>
				</lg>
				<p>12</p>
				<lg>
					<l>Fel, Budára, Laczfi Endre</l>
					<l>Számos hadifoglyot indít;</l>
					<l>Annyi zászló - annyi préda</l>
					<l>Ritka helyen esik, mint itt.</l>
					<l>Rabkötélen a tatárság</l>
					<l>Félelemtül még mind reszket,</l>
					<l>És vezeklik és ohajtja</l>
					<l>Fölvenni a szent keresztet.</l>
				</lg>
				<p>13</p>
				<lg>
					<l>Hogy elértek Nagy-Váraddá,</l>
					<l>- Vala épen László napja</l>
					<l>- Keresztvízre áll a vad faj,</l>
					<l>Laczfi lévén keresztapja.</l>
					<l>Összegyűl a tenger néző,</l>
					<l>Hinni a csodába, melyet</l>
					<l>Egy elaggott, sírba hajlott</l>
					<l>Ősz tatárnak nyelve hirdet:</l>
				</lg>
				<p>14</p>
				<lg>
					<l>Nem a székely, nem is Laczfi.</l>
					<l>Kit Isten soká megtartson,</l>
					<l>Hanem az a: László! László!</l>
					<l>Az győzött le minket harcon;</l>
					<l>A hívásra ő jelent meg,</l>
					<l>Vállal magasb mindeneknél,</l>
					<l>Sem azelőtt, sem azóta</l>
					<l>Nem láttuk azt a seregnél.</l>
				</lg>
				<p>15</p>
				<lg>
					<l>Nagy lovon ült a nagy férfi,</l>
					<l>Arca rettentő felséges;</l>
					<l>Korona volt a fejében,</l>
					<l>Sáraranyból, kővel ékes;</l>
					<l>Jobb kezében, mint a villám,</l>
					<l>Forgolódott csatabárdja:</l>
					<l>Nincs halandó, földi gyarló</l>
					<l>Féreg, aki azt bevárja.</l>
				</lg>
				<p>16</p>
				<lg>
					<l>Mert nem volt az földi ember,</l>
					<l>Egy azokból, kik most élnek,</l>
					<l>Feje fölött szűz alakja</l>
					<l>Látszott ékes nőszemélynek;</l>
					<l>Koronája napsugárból,</l>
					<l>Oly tündöklő, oly világos</l>
					<l>- Monda a nép: az Szent László</l>
					<l>És a Szűz, a Boldogságos.</l>
				</lg>
				<p>17</p>
				<lg>
					<l>S az öreg tatár beszédét,</l>
					<l>Noha kétség nincs felőle,</l>
					<l>Bizonyítá a templomnak</l>
					<l>Egy nem szavajátszó őre:</l>
					<l>Hogy három nap a sírboltban</l>
					<l>Lászlót hiába kereste;</l>
					<l>Negyed napra, átizzadva </l>
					<l>Találtatott boldog teste.</l>
				</lg>
				<p>14</p>
				<lg>
					<l>Így hangzott az ének. Hallgatták mindnyájan.</l>
					<l>Most kiki azon volt, hogy hibát találjon:</l>
					<l>Egynek itt nem tetszik, másnak ott valahol,</l>
					<l>Másnak a vén tatár nagyon hosszan papol.</l>
					<l>„Egyszóval, unalmas, mint a böjti lecke,</l>
					<l>Többet ér a jó bor, meg a szép menyecske,</l>
					<l>Hej, ki mond egy vígat?” kiáltának többen:</l>
					<l>Legott egy kis pisze így kezdi a körben:</l>
				</lg>
				<p>1</p>
				<lg>
					<l>Hajdanában - danában</l>
					<l>Csuda történt Budában,</l>
					<l>Ihajnáré! egy házban,</l>
					<l>Özvegy asszony házában.</l>
				</lg>
				<p>2</p>
				<lg>
					<l>Toldi Miklós szerette,</l>
					<l>A szép asszony nevette,</l>
					<l>Ihajnáré! szerette,</l>
					<l>De az asszony nevette.</l>
				</lg>
				<p>3</p>
				<lg>
					<l>„Toldi Miklós, ha mondom,</l>
					<l>Gyere hozzám, galambom!</l>
					<l>Ihajnáré! ha mondom,</l>
					<l>Vacsorára lesz gondom.</l>
				</lg>
				<p>4</p>
				<lg>
					<l>„Toldi Miklós, aranyszál!</l>
					<l>Hátha egyet ugornál?</l>
					<l>Ihajnáré! ugornál - </l>
					<l>Csak amott, a zugolynál.</l>
				</lg>
				<p>5</p>
				<lg>
					<l>„Selyem kendőn, a falra,</l>
					<l>Oroszlány van kivarrva,</l>
					<l>Ihajnáré! csak arra </l>
					<l>Oda ugorj a falra”</l>
				</lg>
				<p>6</p>
				<lg>
					<l>„Ugrok biz én, gyémántom!</l>
					<l>Csak a csizmám lerántom.</l>
					<l>Ihajnáré! lerántom,</l>
					<l>Hadd ugorjak, gyémántom!”</l>
				</lg>
				<p>7</p>
				<lg>
					<l>Toldi Miklós úgy jára </l>
					<l>Kicsöppent az utcára,</l>
					<l>Ablakon az utcára,</l>
					<l>Mind a világ csufjára.</l>
				</lg>
				<p>*</p>
				<p>15</p>
				<lg>
					<l>Hallván e gúnyos dalt a szilaj úrfiak,</l>
					<l>Jobbra, balra dőlnek a nevetés miatt,</l>
					<l>Ütik a kis piszét: „Nem való ez, vessz meg!”</l>
					<l>Kiáltják kacagva: „Sose történt ez meg!”</l>
					<l>„Hogy is van még egyszer?” „Fúdd el, hékám, újra.”</l>
					<l>S a pisze belékezd, a többi tanulja;</l>
					<l>De nyilik az ajtó és belép a bajnok,</l>
					<l>Egy szempillantásra vége lesz a zajnak.</l>
				</lg>
				<p>16</p>
				<lg>
					<l>De nehéz megkapni nyargaló szekeret,</l>
					<l>Nehezebb a kedvet, ha nagyon megered:</l>
					<l>A fiúk se hosszan győzik türelemmel,</l>
					<l>Kékvörös orcával és dagadó szemmel;</l>
					<l>Csakhamar zsibongni kezd a darázsfészek:</l>
					<l>Egy kiáltja: „Píh, be penészszagot érzek!”</l>
					<l>„Ni az öreg molnár!” súgja másik „látod,</l>
					<l>Hogy’ fejéhez verték a nagy lisztes zsákot?”</l>
				</lg>
				<p>17</p>
				<lg>
					<l>Felel a harmadik: „E bizony, hé, halász:</l>
					<l>Lám! kiverte állát a szálka, vagy kalász.”</l>
					<l>Egy kiált: „Atyafi! mit akarsz a lúddal.”</l>
					<l>S Toldi háta megett kezdődik a gúnydal.</l>
					<l>De jaj, aki kezdi! de jaj, aki fújja!</l>
					<l>Egyet kanyarodik Toldi menteujja;</l>
					<l>Rendre dől az apród, mint a zöld fű nyáron:</l>
					<l>Sok fiú megsérül, szörnyet is hal három.</l>
				</lg>
				<p>18</p>
				<lg>
					<l>Lett aztán ijedség, élők jajgatása,</l>
					<l>Haldoklók nyögése, fogcsikorgatása;</l>
					<l>Toldi meg dühösen a királyhoz ronta,</l>
					<l>És mennydörgő hangon ilyen szókat onta:</l>
					<l>,Király, ha nem nézném vitézi voltomat,</l>
					<l>Majd fejedhez verném hét-tollú botomat,</l>
					<l>Másszor megfeddenéd apró kölykeidet,</l>
					<l>Hogy meg ne csufolnák vitéz vén fejemet.’</l>
				</lg>
				<p>19</p>
				<lg>
					<l>Szólt és a palota megrázkódott belé;</l>
					<l>Nagyfejű buzgányát magasra emelé,</l>
					<l>Ábrázatja tűz lett, amit ősz hajának</l>
					<l>Fehérlő havasi el nem olthatának.</l>
					<l>Így, a már becsődült apródokon átal,</l>
					<l>Iszonyú dühösen a szabadba gázol,</l>
					<l>A legénység hátrál, szétfutkos előle,</l>
					<l>Mintha porkapáló fene bika jőne.</l>
				</lg>
				<p>20</p>
				<lg>
					<l>A király nem tudja, mi? s miért történik?</l>
					<l>Szemének, fülének nem hiszen, csak félig:</l>
					<l>Szeme a távozó vén bajnokra tapad,</l>
					<l>Füle visszacseng-bong minden hallottakat.</l>
					<l>Majd, hogy a bűntettet hallja a csoporttul,</l>
					<l>Meghűl benne a vér, ábrázatja mordul,</l>
					<l>S kiált, odakapván kézzel a szivére:</l>
					<l>„El kell fogni Toldit! halál a fejére!”</l>
				</lg>
				<p>Hatodik ének</p>
				<p>,Ott vagyon most is Miklós feje csonttya -
                    Híres ez világban szíve nagy bátorsága’</p>
				<p>Ilosvai</p>
				<p>1</p>
				<lg>
					<l>Most Bencéhez térek, aki otthon maradt:</l>
					<l>Mi emlékezetest vín véghez azalatt.</l>
					<l>Dolgozék a jámbor, szintúgy izzadt belé:</l>
					<l>Söpre, takaríta, kapkodott százfelé,</l>
					<l>A sok ócska fegyvert sorra törülgette,</l>
					<l>Egyiket letette, másikat fölvette,</l>
					<l>Hányt-vetett; - csinált a majdani rend végett</l>
					<l>A szobában szörnyű nagy rendetlenséget.</l>
				</lg>
				<p>2</p>
				<lg>
					<l>Ott volt a kapus is, hanem ő csak nézte,</l>
					<l>Elég volt az neki, azt is alig győzte:</l>
					<l>Mert, mintha sebes szél törne, hányna-vetne,</l>
					<l>Azt mívelte Bence és az ő nagy kedve.</l>
					<l>Egy öreges nótát dúdolt jó kedvében,</l>
					<l>Melynek a versét már elfeledte régen; -</l>
					<l>Mindjárt rányerített odakünn a sárga,</l>
					<l>Szegény! az abrakot békétlenül várta.</l>
				</lg>
				<p>3</p>
				<lg>
					<l>Most elkezdi Bence, a kapushoz szólva:</l>
					<l>„Eredj koma, kösd be a lovat az ólba;</l>
					<l>Lesz ott széna, elég; lesz zab: vess elébe,</l>
					<l>Ha te meg nem etted, hagytunk harmadéve.</l>
					<l>Kösd jászolra őket s vess eléjök, mondom;</l>
					<l>Magam rá nem érek, lásd ezer a gondom. -”</l>
					<l>Bővebb utasítást mindhiába lesett</l>
					<l>A koma, mert Bence súrolásnak esett.</l>
				</lg>
				<p>4</p>
				<lg>
					<l>Künn megfontolá még a rábizottakat,</l>
					<l>Illő messzeségről nézte a lovakat:</l>
					<l>„Szent atyám” tünődék, „vajmitevő legyek?</l>
					<l>Megharap, ha elül, - rug, ha hátul megyek.”</l>
					<l>Sosem ült lovon a becsületes varga,</l>
					<l>Bár ifjabb korában a sarut megvarrta,-</l>
					<l>Azt se varrja többé, amióta szeme</l>
					<l>Rászaporodott és kettőből négy leve.</l>
				</lg>
				<p>5</p>
				<lg>
					<l>Sokszor volt ugyan már dolga lófélével,</l>
					<l>Ha nem is a lóval, legalább bőrével,</l>
					<l>S nem került kezébe olyan vad paripa,</l>
					<l>Melynek nem parancsolt volna akkoriba!</l>
					<l>Bicskiája, mint egy pokolbeli sátán,</l>
					<l>Nyargalódzott végig a szegény ló hátán;</l>
					<l>Mérte, szaba, vágta - ő volt akkor az ur:</l>
					<l>Most a kantárhoz is keze-reszketve nyul.</l>
				</lg>
				<p>6</p>
				<lg>
					<l>Addig próbálgatta, hogy meg merte fogni,</l>
					<l>Mert a félelemhez kezde hozzászokni;</l>
					<l>Ha pedig az ember a félést megszoká,</l>
					<l>Megjön a bátorság, nem marad el soká.</l>
					<l>Szívébe merészség szállt a kis embernek</l>
					<l>- Nem olyan, amivel ütközetet nyernek,</l>
					<l>Hisz a kis vargába annyi sok lett volna -</l>
					<l>Nem, - csak hogy a lovat beköté az ólba.</l>
				</lg>
				<p>7</p>
				<lg>
					<l>Bekötötte őket, enniök is adott,</l>
					<l>Tett eléjük szénát, tett eléjük zabot;</l>
					<l>A lovak aztán, hogy enni kapnak végre,</l>
					<l>Elkezdtek röhögni a várt eleségre;</l>
					<l>Nyihogtak, vihogtak sokáig hiába,</l>
					<l>De belé sem faltak a drága szénába;</l>
					<l>E csudán a varga csudálkozik nagyon,</l>
					<l>Törte az elméjét: hogy s miképen vagyon.</l>
				</lg>
				<p>8</p>
				<lg>
					<l>Végre nem állhatta, hírt adott Bencének:</l>
					<l>Nem esznek a lovak, pedig ehetnének.</l>
					<l>Bence, hogy meglássa e csuda esetet,</l>
					<l>Abbahagyva dolgát, az ólba sietett:</l>
					<l>„Mi az istennyila! megbomlottál, koma?</l>
					<l>Hisz nincsen leoldva se fék, se zabola!”</l>
					<l>S úgy nevetett Bence, hogy el tán nem ájult, -</l>
					<l>De a két vékonya iszonyún megfájult.</l>
				</lg>
				<p>9</p>
				<lg>
					<l>Majdhogy meg nem evé kezét lábát érte</l>
					<l>A kapus, hogy ő ezt ésszel föl nem érte;</l>
					<l>De meg’ arra gondol: mit ért voln’ az ésszel?</l>
					<l>Hisz csak nem mert volna odanyulni kézzel.</l>
					<l>E gondolat neki vigasztalást adott,</l>
					<l>Valahányszor Bence szemébe kacagott, -</l>
					<l>Aki, lezablázván a két éhes párát,</l>
					<l>Visszament a házba folytatni munkáját. -</l>
				</lg>
				<p>10</p>
				<lg>
					<l>Nem sok időt tölte Bence a dologban,</l>
					<l>Mert ihol gazdája dühösen betoppan:</l>
					<l>„Mennydörgős haragom!” bömbölé s elfúladt,</l>
					<l>Elfojtá szavait az erős indúlat.</l>
					<l>Buzgányát az asztal közepére csapta,</l>
					<l>Hogy a vaskos deszka béhorpadt alatta...</l>
					<l>Jaj e volt - jaj e volt utolsó ereje!</l>
					<l>Tántorog a lába, szédeleg a feje.</l>
				</lg>
				<p>11</p>
				<lg>
					<l>Bence sajditá, hogy rosszul lesz a dolog,</l>
					<l>Látta már előbb, hogy szeme vérben forog,</l>
					<l>Látta halántékin hogy’ felduzzadt az ér</l>
					<l>Mint egy kifeszített középszerű kötél.</l>
					<l>Most meg, amint látja színe változását,</l>
					<l>Kékülő ajkának görcsös vonaglását,</l>
					<l>Összerogyó térdét - szalad sebességgel</l>
					<l>S megölelve Toldit tartja, ne essék el.</l>
				</lg>
				<p>12</p>
				<lg>
					<l>Kínosan vergődik egy lócához vele.</l>
					<l>Nincs a nagy vitéznek jártányi ereje,</l>
					<l>Karjának inai mind letágultanak,</l>
					<l>Dereka megrokkant... megölé a harag.</l>
					<l>Pusztitó haragja, mely mint Isten átka</l>
					<l>Rombolá az ellent vérontó csatákba’,</l>
					<l>Ránőtt gazdájára és megölte osztán,</l>
					<l>Mint vezetőjét a vérszomjas oroszlán.</l>
				</lg>
				<p>13</p>
				<lg>
					<l>Bence átallátta, hogy ütött az óra,</l>
					<l>Sűrű könnye potyog, hull a takaróra;</l>
					<l>Toldi csak néz, csak néz; - a hű ember pedig</l>
					<l>Gyakran el-elfordul, megtörli szemeit.</l>
					<l>Végre ád az Isten neki annyi erőt,</l>
					<l>Hogy nem rí legalább a haldokló előtt;</l>
					<l>Nagy lélegzetet vesz s erőltetve magát,</l>
					<l>Így kezdi biztató, vigasztaló szavát:</l>
				</lg>
				<p>14</p>
				<lg>
					<l>„Mije fáj kelmednek, édes nagy jó uram?</l>
					<l>Mert látom, baja lett és változása van:</l>
					<l>Tán csömör - főfájás - vagy épen a hideg</l>
					<l>Kezdi háborgatni mostan kegyelmedet?</l>
					<l>A hidegnek én jó orvosságát tudok,</l>
					<l>Magamon próbáltam, bizony nem hazudok:</l>
					<l>Egy kupa jó borsos melegbort inni meg...</l>
					<l>S mint tennapi álom, úgy eltűn a hideg.</l>
				</lg>
				<p>15</p>
				<lg>
					<l>„Másszor, ha kelmednek történt változása,</l>
					<l>Hátgerinc fájdalma, deréknyilallása:</l>
					<l>Én voltam az orvos, használt is legottan -</l>
					<l>Helyre ment a rossz csont, ha én megtapodtam.</l>
					<l>Nem teszünk egy próbát? - Azt nem... hátha gyengén</l>
					<l>(Mint törött tojással bánva) végigkenném...?”</l>
					<l>Monda, sőt ami több, hitte is az árva,</l>
					<l>Hogy, ha ő megkenné, mégsem veszne kárba.</l>
				</lg>
				<p>16</p>
				<lg>
					<l>„Hagyd el Bence, hagyd el”, súgá Toldi halkan,</l>
					<l>„Hisz talán nem akarsz tréfát űzni rajtam:</l>
					<l>Nem használ nekem már, jó öreg cimborám,</l>
					<l>Semmi jóakarat és semmi tudomány.”</l>
					<l>Bence most szemébe nézett az embernek</l>
					<l>S ime! mintha fényes kardra rálehellnek,</l>
					<l>Vagy mint ért gyümülcsnek az a finom hamva:</l>
					<l>Úgy volt szemefénye fátyollal bevonva.</l>
				</lg>
				<p>17</p>
				<lg>
					<l>Nem állhatja tovább a hűséges cseléd,</l>
					<l>Megint sírva fakad, jobban mint az elébb;</l>
					<l>Eltakarja képét és könnye-szakadva</l>
					<l>Fordul a betegtől félre, egy ablakba.</l>
					<l>Onnan az utcára tekint véletlenül:</l>
					<l>Szent Isten! a házat fegyver veszi körül;</l>
					<l>De, hogy ezt kimondja, arra sincs ideje,</l>
					<l>Mert belép Allaghi, a testőrzők feje.</l>
				</lg>
				<p>18</p>
				<lg>
					<l>Visszainti kézzel a többit a hadnagy;</l>
					<l>Maga béjön és mond; „Toldi Miklós, rab vagy!</l>
					<l>Gyilkosságba estél, mivel meggyaláztad -</l>
					<l>Vérrel fertőztetted a királyi házat:</l>
					<l>A király nevében, bajnok, kövess minket”</l>
					<l>Bence a betegre fájdalmasan intett;</l>
					<l>Nem volt arra szükség - a ne’kűl is látta</l>
					<l>S engesztelni kezdé, hangját lebocsátva:</l>
				</lg>
				<p>19</p>
				<lg>
					<l>„Oh, miért nem hoztam jobb szót neked ennél?</l>
					<l>Azonban, vitéz, ha valamit izennél,</l>
					<l>Ha egy s más bajoddal magadat mentheted:</l>
					<l>Leszek a királynál szószóló követed.”</l>
					<l>Ezt mondván a testőr a bajnokhoz lépe,</l>
					<l>Szánakozó arccal hajlott le fölébe;</l>
					<l>Rávetette Toldi, most először, szemét</l>
					<l>És így szakadozott melléből a beszéd:</l>
				</lg>
				<p>20</p>
				<lg>
					<l>„Mondd meg a királynak, hatalmas uradnak:</l>
					<l>Csak ez egy órámat hagyja meg szabadnak;</l>
					<l>Készen áll a börtön, megyek abba önként,</l>
					<l>Hol nem földi bíró lát fejemre törvényt.”</l>
					<l>Elfordítja szemét, - de szája mozog még,</l>
					<l>Mozog is, sohajt is, mintha imádkoznék.</l>
					<l>Fut Allaghi Simon a szót jelenteni:</l>
					<l>„Toldi halál révén, uram, s ezt izeni, -</l>
				</lg>
				<p>21</p>
				<lg>
					<l>„Ezt izeni tőlem felséges uramnak:</l>
					<l>Halála óráját hagyja meg szabadnak;</l>
					<l>Sír lesz a fogháza: elmegy abba önként,</l>
					<l>Földi biró többé nem szab őrá törvényt.”</l>
					<l>A király megdöbben s hirtelen felkiált:</l>
					<l>„Mindenható Isten! így lesz vége tehát?</l>
					<l>Dicsősége napján - elhagyva, betegen -</l>
					<l>Meggyalázva - s meghal?... Hozdsza köpenyegem.”</l>
				</lg>
				<p>22</p>
				<lg>
					<l>És felkavarintva köpenyét nyakába,</l>
					<l>Mondá, hogy vezessék a Toldi lakába.</l>
					<l>Elül megy a testőr, ennek háta megett</l>
					<l>A király és egy-két hű szolga lépeget.</l>
					<l>Egy cseppet se látszik köntösén, hogy király.</l>
					<l>Kinevetnék, aki azt merné fogni rá;</l>
					<l>Az utcán menő, ha szemét rájok veti,</l>
					<l>Köszön a hadnagynak, de nem köszön neki.</l>
				</lg>
				<p>23</p>
				<lg>
					<l>Süvegelik vagy nem? arra semmi gondja,</l>
					<l>Sőt felsőruháját a képére vonja,</l>
					<l>Siet, amint gyenge lábaitól telik:</l>
					<l>Fél, hogy a vitézt már életben nem lelik.</l>
					<l>Célját érte mégis: az az egy öröme</l>
					<l>Meglett fájdalmában, hogy még jókor jöve;</l>
					<l>Mert van néha öröm a keserüségben,</l>
					<l>Mint tarka szivárvány a fölleges égen.</l>
				</lg>
				<p>24</p>
				<lg>
					<l>A király egy székre a beteg mellé ül</l>
					<l>És föléhajolva szólítja nevérül.</l>
					<l>Toldit környékezte már az a fél-álma,</l>
					<l>Mely elnyomja végre s ejti mély halálba.</l>
					<l>Felriadt a szóra, - ismeré azt szinte -</l>
					<l>Nagy, merő szemekkel Lajosra tekinte:</l>
					<l>Ráismert, - de mintegy kételkedve: hol van?</l>
					<l>A padlásgerendát kezdte nézni sorban.</l>
				</lg>
				<p>25</p>
				<lg>
					<l>A király megszólal: „Nem ismersz engemet,</l>
					<l>Toldi, ősz barátom, hogy elfordul szemed?</l>
					<l>Én vagyok, a király... nem aki megbántott -</l>
					<l>Én, Lajos, szólítlak, régi jó barátod.</l>
					<l>Eszmélj vissza; nézz rám, ne fordítsd el szemed;</l>
					<l>Egy szót mondj, ne többet: akármit - nevemet -</l>
					<l>Ki tudja, egymásra hol s mikor találunk?</l>
					<l>Búcsuszó ne’kül csak nem lehet elválnunk.”</l>
				</lg>
				<p>26</p>
				<lg>
					<l>Toldi tisztán eszmélt és minden erejét</l>
					<l>Összeszedve, kissé fölemelte fejét:</l>
					<l>Képpel a királyhoz erőlködve hajlék</l>
					<l>És nyujtá kezét, mely hideg volt mint a jég.</l>
					<l>Egyszersmind beszéle értelmesen, halkan:</l>
					<l>„Milyen álom volt ez! hogy már meg is haltam;</l>
					<l>Beh jó, hogy te itt vagy - lelkem újraéled:</l>
					<l>Nem lehet kimúlnom, hogy ne szóljak véled.</l>
				</lg>
				<p>27</p>
				<lg>
					<l>„Oh - barátom (vedd fel most tőlem e nevet)</l>
					<l>Megbocsáss, ha jártam valaha ellened;</l>
					<l>Ha zsémbes, ha durva voltam, lattal ne mérd:</l>
					<l>Engedd el ezt nékem az én jó szívemért.</l>
					<l>Meglakoltam úgyis. Dejszen annak vége. -</l>
					<l>Odavan lelkemnek sok szép reménysége; -</l>
					<l>Dejszen ami elmult, az meghalt, elveszett -</l>
					<l>Virrasztója is úgy jár: az emlékezet.</l>
				</lg>
				<p>28</p>
				<lg>
					<l>„Végső rendelkezést tennék: de hát minek?</l>
					<l>Nem igen van: miről. S ha volna sincs: kinek.</l>
					<l>Nem hagyok örököst... csak egy hű cselédet:</l>
					<l>Azt kötöm szivedre - - meg a magyar népet.</l>
					<l>Szeresd a magyart, de ne faragd le” - szóla,</l>
					<l>„Erejét, formáját, durva kérgét róla:</l>
					<l>Mert mi haszna símább, ha jól megfaragják?</l>
					<l>Nehezebb eltörni a faragatlan fát.”</l>
				</lg>
				<p>29</p>
				<lg>
					<l>Ezt mondván, sohajtott és visszahanyatlék;</l>
					<l>Jobbkeze a király kezében maradt még,</l>
					<l>Szeme sem fordult el, csak nézett keményen,</l>
					<l>De mint a szarué, olyan lett a fénye.</l>
					<l>A király pediglen így felelt szavára:</l>
					<l>„Hogyne lenne gondom az öreg szolgára?</l>
					<l>S a magyart, a népet, mikor nem szerettem? -</l>
					<l>Birodalmát három tengerig vetettem.</l>
				</lg>
				<p>30</p>
				<lg>
					<l>„Mindig abban jártam, fáradék is bezzeg,</l>
					<l>Hogy magyar népemnek hírt-nevet szerezzek,</l>
					<l>Hogy megsüvegeljék békében, csatáin,</l>
					<l>Kívül is, belül is országa határin;</l>
					<l>Nem dicsekszem evvel - nem is azért mondom</l>
					<l>Istenem! de hát azt kell-e igazolnom</l>
					<l>- És kivált előtted (hisz mi tudjuk ketten) -</l>
					<l>Hogy a magyar népet mily igen szerettem?</l>
				</lg>
				<p>31</p>
				<lg>
					<l>„Vagy hát nem szeretet volt, hanem gyülölség.</l>
					<l>Hogy simítni kezdtem a nemzet erkölcsét,</l>
					<l>S azt akartam, hogy a népek dísze légyen,</l>
					<l>Kivel becsületet valljak és ne szégyent?...</l>
					<l>Hajt az idő gyorsan - rendes útján eljár -</l>
					<l>Ha felűlünk, felvesz, ha maradunk, nem vár;</l>
					<l>Változik a világ: gyengül, ami erős,</l>
					<l>És erős lesz, ami gyenge volt azelőtt.</l>
				</lg>
				<p>32</p>
				<lg>
					<l>„Hajt az idő, nem vár: elhalunk mi, vének,</l>
					<l>Csak híre marad fenn karunk erejének:</l>
					<l>Más öltőbeli nép, más ivadék nő fel,</l>
					<l>Aki ésszel hódít, nem testi erővel.</l>
					<l>Ím az ész nemrég is egyszerű port talált,</l>
					<l>Mely egész hadakra képes szórni halált;</l>
					<l>Toldi vagy nem Toldi... hull előtte sorban:</l>
					<l>Az ész ereje győz abban a kis porban!”</l>
				</lg>
				<p>33</p>
				<lg>
					<l>Szólt és rátekinte a beteg arcára:</l>
					<l>Jaj! de vége van már, leesett az álla;</l>
					<l>Mégis össze vannak kapcsolva kezeik,</l>
					<l>Mint két összenőtt galy, bár elszáradt egyik.</l>
					<l>Lefejté az élő kéz a halott kezet.</l>
					<l>Hosszu hallgatás lőn. A király könnyezett.</l>
					<l>Bence meg félreállt, csak az ajtó megé,</l>
					<l>S erős rázkódással zokog vala szegény.</l>
				</lg>
				<p>34</p>
				<lg>
					<l>Eközben a napnak szép piros sugára</l>
					<l>Téli naplementen nyúgalomra szálla;</l>
					<l>Eltünt az ablakból szivárvány-játéka</l>
					<l>S fátyolt vete arra nagy hegyek árnyéka. -</l>
					<l>A királyra nézett a gyász-kötelesség</l>
					<l>Meghagyni legottan: Toldit hogy’ temessék:</l>
					<l>Egyszerű koporsó lőn a nyugvóháza,</l>
					<l>De vasból - talán hogy erejét példázza.</l>
				</lg>
				<p>35</p>
				<lg>
					<l>És még akkor este, alkonyi homályban,</l>
					<l>Nagy sor fáklya indul útnak Budavárban:</l>
					<l>Messziről azt hinnék: ott megyen, ott ballag,</l>
					<l>Hogy Toldit kisérje, valamennyi csillag.</l>
					<l>Lovas katonák közt a gyászkocsi halad,</l>
					<l>Rajta Toldi Miklós, vas boríték alatt, -</l>
					<l>Mellette űl Bence a kocsioldalon,</l>
					<l>Összegörnyesztette a nehéz fájdalom.</l>
				</lg>
				<p>36</p>
				<lg>
					<l>S gyűl a nép az utcán, mint valamely folyam,</l>
					<l>Minden köz, sikátor, mint egy patak, olyan:</l>
					<l>Mert miképen a víz patakból folyamba,</l>
					<l>Úgy özönlik a nép ezekből amabba.</l>
					<l>Még sincs semmi lárma. Hallgatva kisérik</l>
					<l>Mostan vissza Toldit Rákos mezejéig;</l>
					<l>Megáll a koporsó a Rákoshoz érve</l>
					<l>S átteszik azt másik, födeles szekérre.</l>
				</lg>
				<p>37</p>
				<lg>
					<l>Egyszersmind az égő fáklyák kialusznak,</l>
					<l>Csupán négy világol, mintegy kalauznak,</l>
					<l>Mely a Nagyfaluba vivő úton halad,</l>
					<l>Míg a nép sötéttől megborítva marad.</l>
					<l>Könnybe lábadt szemmel nézik e négy fáklyát,</l>
					<l>Sötét messziségben, ameddig belátják;</l>
					<l>Aztán csapatonkint hazafelé térnek,</l>
					<l>Emlegetve dolgát az elhunyt vitéznek.</l>
				</lg>
				<p>38</p>
				<lg>
					<l>Harmadnap olyankor, egy fölleges estén,</l>
					<l>Domb emelkedett már Toldi Miklós testén,</l>
					<l>Amelyet az őskert, bánatja jelével,</l>
					<l>Behinte lehulló, sárga falevéllel.</l>
					<l>Nem jelölte a sírt drága érc, vagy márvány:</l>
					<l>Bence volt az emlék, lába felől állván:</l>
					<l>Egy ásót ütött le, arra támaszkodék,</l>
					<l>S elborítá a sírt új havával az ég.</l>
				</lg>
			</div>
		</body>
	</text>
</TEI>