<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="AranyJ_00597_2704" xml:lang="hu" xmlns="http://www.tei-c.org/ns/1.0" xmlns:tei="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">A NAGYIDAI CIGÁNYOK</title>
				<author>
					<persName>
						<surname>Arany</surname>
						<forename>János</forename>
					</persName>
					<date from="1817" to="1882">1817-1882</date>
					<idno type="VIAF">95251869</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Vida</surname>
						<forename>Bence</forename>
					</persName>
					<persName>
						<surname>Bajzát</surname>
						<forename>Tímea</forename>
						<forename>Borbála</forename>
					</persName>
					<persName>
						<surname>Karabulut</surname>
						<forename>Aslihan</forename>
					</persName>
					<persName>
						<surname>Szlávich</surname>
						<forename>Eszter</forename>
					</persName>
					<persName>
						<surname>Timári</surname>
						<forename>Mária</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">2225</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>A NAGYIDAI CIGÁNYOK</title>
					<author>
						<persName>
							<surname>Arany</surname>
							<forename>János</forename>
						</persName>
						<idno type="VIAF">95251869</idno>
					</author>
					<relatedItem type="copyText">
						<bibl>
							<title>Arany János összes költeményei</title>
							<date when="1997-11-12"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/00500/00597"/>
							<respStmt>
								<resp>Original Electronic Edition</resp>
								<persName>
									<surname>Drótos</surname>
									<forename>László</forename>
								</persName>
								<persName>
									<surname>Hevele</surname>
									<forename>István</forename>
								</persName>
								<persName>
									<surname>Pétery</surname>
									<forename>Kristóf</forename>
								</persName>
								<persName>
									<surname>Varga</surname>
									<forename>Mónika</forename>
								</persName>
								<persName>
									<surname>Kiss</surname>
									<forename>András</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>A NAGYIDAI CIGÁNYOK</head>
				<p>Hősköltemény négy énekben</p>
				<p>1851</p>
				<p>Első ének</p>
				<p>Foglalat</p>
				<lg>
					<l>Vár szorult védelme, Vajda fényes terve,</l>
					<l>Cigányok gyűlése, Harci zendülése.</l>
					<l>Csóri eszes volta, Hősök többi dolga,</l>
					<l>Ez ének rendében Le van írva szépen.</l>
				</lg>
				<lg>
					<l>Egyszer volt özönviz, mióta a világ;</l>
					<l>Egyszer nyit, száz évben, az áloe-virág;</l>
					<l>Egyszer esett, mondják, kutyavásár Budán:</l>
					<l>Egyszer a hős dádék romlása Nagy-Idán.</l>
				</lg>
				<lg>
					<l>Múzsa, te, ki nem jársz idres-bodros konttyal,</l>
					<l>Vézna bőrödet sem fested bécsironggyal -</l>
					<l>De piros, de pozsgás napégette arcod:</l>
					<l>Te segíts, méltóan elzengnem e harcot!</l>
				</lg>
				<lg>
					<l>Add rívó hegedű búgását dalomnak,</l>
					<l>Cincegő zengésit húros cimbalomnak,</l>
					<l>Klarinétok füttyét, dobok dobbanását,</l>
					<l>Harsány trombitákkal összeroppanását.</l>
				</lg>
				<lg>
					<l>Önts szájamba édes, hatalmas éneket,</l>
					<l>Mellyel örökítsem választott népedet;</l>
					<l>Míg a magyar nóta daliáit zengem:</l>
					<l>Parlagok múzsája! cserbe ne hagyj engem. -</l>
				</lg>
				<lg>
					<l>Írtanak ezerben, ötszáz ötvenhatban,</l>
					<l>Pártosság magyar közt vala szép divatban;</l>
					<l>Nagy-Idát Perényi birta, egyik párton;</l>
					<l>Kapitány a várban jó Gerendi Márton.</l>
				</lg>
				<lg>
					<l>Kapitány a rangja, de lehetne káplár,</l>
					<l>Mert alighogy tíz-husz alattvalót számlál;</l>
					<l>Hanemha betudjuk egy-egy emberszámba,</l>
					<l>Ami ráadás volt gyülevész cigányba’.</l>
				</lg>
				<lg>
					<l>Miért be ne tudnók s miért be ne vennők?</l>
					<l>Eddig is a várat ki védte, ha nem ők?</l>
					<l>Töri az ellenség, már tizenhét napja,</l>
					<l>Mérgében a nyelvét hiába harapja.</l>
				</lg>
				<lg>
					<l>És harapná, bizony, isten tudja meddig,</l>
					<l>Ha az ennivaló el nem fogyna keddig;</l>
					<l>Ezt a bölcs Gerendi látta még szombaton,</l>
					<l>Hogy próféta lett vón’ pedig, nem mondhatom.</l>
				</lg>
				<lg>
					<l>Hívatá azértan cigányok vajdáját,</l>
					<l>Ledicsérte rútul az egész fajtáját,</l>
					<l>Aztán így szóla bizodalmas hanggal:</l>
					<l>„Bölcs, vitéz, nagy férfi, fejedelmi ranggal!</l>
				</lg>
				<lg>
					<l>„Jól tudod, hogy e vár minden baja, gondja</l>
					<l>Egyedül erőtlen vállaimat nyomja:</l>
					<l>De sok, ami hogy sok, több mint elegendő:</l>
					<l>Nem bír annyi terhet egy szamár, mint kettő.</l>
				</lg>
				<lg>
					<l>„Több ész többet talál, nem hiába mondják.</l>
					<l>Ím azér’ rád bízom a vár fele gondját:</l>
					<l>Társam vagy: ne a kulcs! hordjad és viseljed;</l>
					<l>Töltsd be énutánam a második helyet.</l>
				</lg>
				<lg>
					<l>„Hanem esküdjél meg - tartsd fel három ujjod -</l>
					<l>Közös titkainkat hogy el nem árulod:</l>
					<l>Mondjad »isten« szóval: téged ugy segéljen...</l>
					<l>(Mondá Csóri vajda: őtet úgy segéljen).</l>
				</lg>
				<lg>
					<l>„Tudd meg azért: vagyon az élelmünk fogytán,</l>
					<l>Sőt, ha nem kiméljük, holnap is elfogy tán:</l>
					<l>Azontul?... nézhetjük a csillagos eget,</l>
					<l>Azontul keserves éhhalál fenyeget.</l>
				</lg>
				<lg>
					<l>„Én hát ma (de titok: jól szivedre kötöm)</l>
					<l>Kevés magyarimmal a várból kiszököm,</l>
					<l>S holnap éjjel bőven hozok eleséget:</l>
					<l>Igy teszem luddá a botor ellenséget.</l>
				</lg>
				<lg>
					<l>„Te pedig, barátom, míg távol leendek;</l>
					<l>Válj becsületére híres nemzetednek;</l>
					<l>Kitörést ne próbálj... a nagy világér’ se!</l>
					<l>De légy ember, ahol ember kell a résre.”</l>
				</lg>
				<lg>
					<l>Így beszélt Gerendi. A fővajda pedig</l>
					<l>Azt gondolta elébb, hogy csak ingerkedik:</l>
					<l>De mikor bevette a várnagyi hitet,</l>
					<l>Pislogó szemével hunyoritva intett.</l>
				</lg>
				<lg>
					<l>Megfeszült örömtől mind a kilenc bőre,</l>
					<l>Dicsősége majdnem kihízott belőle;</l>
					<l>Hanem ott ült - fedve harcsabajuszátul -</l>
					<l>Egy kicsi ravaszság, szája végin, hátul.</l>
				</lg>
				<lg>
					<l>És felelt ekképen: „Vitéz kapitányom!</l>
					<l>Nem is utolsó nép ez az én cigányom:</l>
					<l>Tűz van bennök, uram, hogy szinte süt, ragyog...</l>
					<l>Én pedig - vajdának épen illő vagyok.</l>
				</lg>
				<lg>
					<l>„Csak ide kell bízni Puk Mihály uramat:</l>
					<l>Megkeserűli, ha bizgatja váramat!</l>
					<l>Bátran mehetsz, pajtás, itt a vitéz sereg;</l>
					<l>Mehetsz bátran, fiam, itthon lesz az öreg.”</l>
				</lg>
				<lg>
					<l>Így szólt; és komolyan, mint vajdához illik,</l>
					<l>Nyujtotta kezét, a jobbot tudniillik,</l>
					<l>Vontatva, begyesen, fejedelem módra,</l>
					<l>Mintha nagy pártfogó nyujtaná kéz-csókra.</l>
				</lg>
				<lg>
					<l>Most az Éj fölvette tolvajköpenyegét,</l>
					<l>Eltakarván azzal pitykés öltözetét;</l>
					<l>Várban a magyarság készül titkos útra;</l>
					<l>Esze ágában sincs visszatérni újra.</l>
				</lg>
				<lg>
					<l>Alighogy a várból a magyar katonák</l>
					<l>Egy rejtett-kijárón lábukat kivonák:</l>
					<l>Népét Csóri vajda feljáratta rendbe’;</l>
					<l>Gyűlést hirdetett a legnagyobb terembe.</l>
				</lg>
				<lg>
					<l>Volt a szép rokonság hetven sátoralja:</l>
					<l>Mindenikből egyet hívatott a vajda,</l>
					<l>Mindenik sátorból a legvénebbiket,</l>
					<l>Amennyibe’ nem volt csupa vak, vagy siket.</l>
				</lg>
				<lg>
					<l>Hamar a cigányok kezdenek begyűlni,</l>
					<l>Csóri vajda körül tanács-széket űlni:</l>
					<l>Büszke faj! nemes faj! - Ha elsorolhatnám</l>
					<l>Őket illően, egy vak lóért nem adnám.</l>
				</lg>
				<lg>
					<l>Jött elébb Akasztó, hórihorgas cigány,</l>
					<l>Nem volt ily kovács több, sem Nagy- sem Kis-Idán;</l>
					<l>Fejjel haladá meg a többit Akasztó:</l>
					<l>Hátha még nem volna görbe, mint egy patkó.</l>
				</lg>
				<lg>
					<l>Jött azután Nyúlláb, meg a kancsi Degesz:</l>
					<l>Mindenik iszkábál, hasadt teknőt szegez;</l>
					<l>Vékonypénzü Nyúlláb szőrös mivoltától -</l>
					<l>Vette nevét Degesz domború hasától.</l>
				</lg>
				<lg>
					<l>Csakhamar követte Vigyori és Kolop:</l>
					<l>Ahol e kettő jár, jól megy ám a dolog!</l>
					<l>Vasfűvel kinyitnak minden zárat, békót, -</l>
					<l>Az anyja hasából kilopnák a csikót.</l>
				</lg>
				<lg>
					<l>Nemkülönben Gyügyü, - Gyügyü, kinek párja</l>
					<l>Messze földön nem volt tapasztó munkára;</l>
					<l>Nyeszegi a rostás; Pityke, a rézmíves,</l>
					<l>Henye férfiú, kit úgy csúfolnak: Híves.</l>
				</lg>
				<lg>
					<l>Egyszersmind betámaszt félszemű Toportyán,</l>
					<l>Ő, kit Éva szűle Hernád vize partján,</l>
					<l>Göndörhaju Éva, - nem bizonyos, kitől:</l>
					<l>Talán a hajdankor pogány istenitől.</l>
				</lg>
				<lg>
					<l>Nézd el immár Bugyit és vitézlő Kákát!</l>
					<l>Ennek a mentéjét, annak a nadrágát:</l>
					<l>Téglaszín a nadrág, és a mente kéken</l>
					<l>Rugta el a sujtást, valamikor - régen.</l>
				</lg>
				<lg>
					<l>Jő Habók, Irhával, s Diridongó hátul,</l>
					<l>Ki huszonegy rajkót nemze Dundijátul;</l>
					<l>Apja, anyja is él, - nagyapja, nagyanyja:</l>
					<l>Mind együtt lakozván, nősténye és kanja.</l>
				</lg>
				<lg>
					<l>Múzsa nekem mondd el: hány szekér és hány ló</l>
					<l>Az, miből parancsol vitéz Diridongó? -</l>
					<l>Szekér ugyan kettő, s egy kopott taliga;</l>
					<l>Ló három, szilajok, valamint a csiga.</l>
				</lg>
				<lg>
					<l>Ne feledjük immár Süsüt, aki szépen</l>
					<l>Tud vésni betűket, címert a pecséten:</l>
					<l>Címerbe oroszlánt három-négy farkúnak,</l>
					<l>Metszi a p betűt, megfordítva, q-nak.</l>
				</lg>
				<lg>
					<l>Ezután belépett a híres Juhgége,</l>
					<l>Ennek a hegedű tanult mestersége:</l>
					<l>Vele jött a bőgős, aki sántit hajszra,</l>
					<l>Himlőhelyes arcu, bádog szemü Kajsza.</l>
				</lg>
				<lg>
					<l>Láttad-é tavasszal, de mikor még hó van,</l>
					<l>Szemétdomb körűl a havat olvadóban?</l>
					<l>Itt kibarnul a domb, fehér még amoda:</l>
					<l>Ilyen ősz hajával a tisztes Laboda.</l>
				</lg>
				<lg>
					<l>Laboda, ki ellát messzi jövendőbe,</l>
					<l>Az elásott kincset megleli a földbe -</l>
					<l>(Legalább azt, amit maga elásatott)</l>
					<l>S tudja hogy ütni fog, ki emel rá botot.</l>
				</lg>
				<lg>
					<l>Érdemes továbbá emlitésre Hubi;</l>
					<l>Ennek tudománya sem volt mindennapi:</l>
					<l>Mert nincs oly pipaszár széles e világon,</l>
					<l>Melyhez ő szurkáló-vasat ne csináljon.</l>
				</lg>
				<lg>
					<l>Ott van Csucsuj, akit egy időben Mokra</l>
					<l>Téglavető szűrün hítt kemény birokra:</l>
					<l>De úgy vágta Mokrát Csucsuj a homokra,</l>
					<l>Hogy azóta mindig arról kódul Mokra.</l>
				</lg>
				<lg>
					<l>Jő Csimaz, kit hajdan értek lólopáson.</l>
					<l>„Nem loptam, felelé, követem alásson.</l>
					<l>Keskeny úton fekütt, hol menni akartam -</l>
					<l>Bizony sosem esett ilyen csufság rajtam.</l>
				</lg>
				<lg>
					<l>„Hátul mennék: de rug; elől mennék: harap;</l>
					<l>Átugrani könnyebb, sokkal is hamarabb;</l>
					<l>Ugranám: felpattan... a hátára estem...</l>
					<l>Jó, hogy elfogátok, áldjon meg az Isten!”</l>
				</lg>
				<lg>
					<l>De leírni őket vajh! ki győzné sorra?</l>
					<l>Dicsőségök nem fér a papirosomra:</l>
					<l>Nohát nem is bántom. - Lássuk már a gyűlést.</l>
					<l>Mivel Csóri vajda megnyitá az űlést.</l>
				</lg>
				<lg>
					<l>„Urak és urfiak?” szavát így kezdé meg,</l>
					<l>„Válogatott cigány férfiak, legények!</l>
					<l>S valaki jelen van, az egész rokonság!</l>
					<l>Amér’ összegyültünk, fele sem bolondság.</l>
				</lg>
				<lg>
					<l>„Legelébb halljátok (de csak négy szem között):</l>
					<l>Magyar nép ma este a várból kiszökött...</l>
					<l>Nem baj! még szerencse! megmondom az okát -</l>
					<l>Addig minden ember tűrtőztesse magát.</l>
				</lg>
				<lg>
					<l>„Régi híres nemzet cigányok nemzete,</l>
					<l>Sötét ó világban vész el eredete;</l>
					<l>Azt mondják, Faraó lett vón’ első vajda:</l>
					<l>De ma is civódnak a tudósok rajta.</l>
				</lg>
				<lg>
					<l>„Akar innen, akar onnan kerültünk is,</l>
					<l>Akar - ha mindjárt az égből cseppentünk is:</l>
					<l>Dicső nép vagyunk mi, annyi már szentvaló;</l>
					<l>Csak az irigyünk sok, hordja el a manó.</l>
				</lg>
				<lg>
					<l>„Holmi esküttfélék, sőt falusi bírák,</l>
					<l>Szép szabadságunkat nagyon körülnyírák;</l>
					<l>Elfajít, elszéleszt a vármegye végre:</l>
					<l>Mint valami retket, plántál faluvégre.</l>
				</lg>
				<lg>
					<l>„Hagyjuk-e, tűrjük-e, véreim, cigányok,</l>
					<l>Hogy erőt vegyenek ezek a zsiványok?</l>
					<l>Eltöröljék a föld színéről fajunkat,</l>
					<l>Kordovány bőrünket, fekete hajunkat?</l>
				</lg>
				<lg>
					<l>„Van-e a világon vitézségre párunk?</l>
					<l>Lett vón’ alkalom csak egyszer megpróbálnunk!</l>
					<l>Aztán meg, nagy átok e szép ivadékon,</l>
					<l>Hogy az egyetértés közte igen vékony.</l>
				</lg>
				<lg>
					<l>„Tartsunk össze, urak! most, urak, vagy soha!</l>
					<l>Itt a jó alkalom; hí a nemzet java. -</l>
					<l>S miután ez a vár nekünk esett ingyen:</l>
					<l>Neve is ezentul Csórivára légyen.”</l>
				</lg>
				<lg>
					<l>Most a nemzeti gőg kitöre nagy zajjal,</l>
					<l>Mint dugóját a szesz kiüti robajjal.</l>
					<l>Tetszett Csórinak, hogy a beszéde tetszik,</l>
					<l>Folytatá azértan, amint következik:</l>
				</lg>
				<lg>
					<l>„Először is tehát ez a végzés márma:</l>
					<l>Nem bocsátjuk többé a magyart a várba.</l>
					<l>De magunk kezére folytatván a harcot,</l>
					<l>Széjjelverjük innét holnap a labancot.</l>
				</lg>
				<lg>
					<l>„Másodszor: miután a ránkjövő héttel</l>
					<l>Be fog következni az uj vajda-tétel,</l>
					<l>E fő hivatalra oly férfiut híván,</l>
					<l>Akit a mi lelkünk iszonyúan kíván:</l>
				</lg>
				<lg>
					<l>„Örökös fejünkké tesszük Csóri vajdát,</l>
					<l>Ki Cigányországnak megveti alapját,</l>
					<l>Összegyüjtve itten, a régi Nagy-Idán,</l>
					<l>Mindazt, aki vitéz, mindazt, aki cigány.</l>
				</lg>
				<lg>
					<l>„Harmadszor....” de tovább nem mondhatta Csóri,</l>
					<l>Mert iszonyu lármát kezdtek hallgatói:</l>
					<l>Többen ezt kiálták: jól van! helyes! éljen!</l>
					<l>Sokan ezt: halljunk szót! más is hadd beszéljen!</l>
				</lg>
				<lg>
					<l>Főképp Diridongó, jeles helyre állván,</l>
					<l>Tátoga erősen valamit a kályhán,</l>
					<l>Képe sötétveres, nyaka, szeme dagad,</l>
					<l>Csillapodván a zaj, monda ily szavakat:</l>
				</lg>
				<lg>
					<l>„Nem hagyom halálig csak azér’ se hagyom!</l>
					<l>Csórinál miköztünk emberebb is vagyon;</l>
					<l>Nem kell Csóri, nem kell! van különb legény is</l>
					<l>Főfő vajdaságra... akar ehol én is!”</l>
				</lg>
				<lg>
					<l>Igy beszélt a kályhán. De Akasztó fogja</l>
					<l>És lerántja onnét a lábánál fogva;</l>
					<l>Hős Akasztót Irha fejbeüté hátul</l>
					<l>Hcgy csak elnyujtózott, messze a padkátul.</l>
				</lg>
				<lg>
					<l>Nyolcan vagy kilencen most körülcsipkedték -</l>
					<l>Kicsibe, hogy Irhát ki nem készitették;</l>
					<l>De megvédte Irhát vitéz Diridongó,</l>
					<l>Nyeszegi és Vacok, Hagymaszár és Kongó.</l>
				</lg>
				<lg>
					<l>Gyügyü Csóri felé mutogat hüvelykkel:</l>
					<l>„Hallja-é kend, Csóri: kend leülhet! nem kell!”</l>
					<l>De körmére húzott Dámi, hogy beszopta,</l>
					<l>Mintha medvecúkor volna ráragasztva.</l>
				</lg>
				<lg>
					<l>Dámit ennélfogva legyürte Kanálos.</l>
					<l>Lőn immár a veszély közös, általános:</l>
					<l>Kétszer elfáradtak, kétszer megpihentek;</l>
					<l>Harmadikszor mégis ujra összementek.</l>
				</lg>
				<lg>
					<l>Hallván pedig e zajt kívül a közönség,</l>
					<l>A legelső neszre mindjárt beözönlék;</l>
					<l>Férfi, nő, fiú, lyány; még a csecsszopó is,</l>
					<l>Még a száz esztendős vén anyó, s apó is.</l>
				</lg>
				<lg>
					<l>A barna fehérnép lelkes arccal iget,</l>
					<l>Védeni, segitni harcos férjeiket;</l>
					<l>Fegyverök hatalmas fog, köröm vagy gége,</l>
					<l>Meszelő, seprűnyél s az üszökfa vége.</l>
				</lg>
				<lg>
					<l>Láb alatt pedig a nagyreményü rajkók</l>
					<l>Minő lármát csapnak! valamint a szajkók.</l>
					<l>Boldog apa, kinek öt-hat fia harcol!</l>
					<l>Mint nagy puska mellett sok ropogó pisztoly.</l>
				</lg>
				<lg>
					<l>Ím hős Diridongó tíz fia, tíz lyánya</l>
					<l>Ütközet hevében apját körülállja;</l>
					<l>Harcol Dundi asszony, mint a kölykös medve,</l>
					<l>Szügyei, mint bástya, merészen dülyedve.</l>
				</lg>
				<lg>
					<l>A gyarló csecsemők s öregek ellenben,</l>
					<l>Nem tudván egyéb kárt tenni az ellenben,</l>
					<l>Sikoltnak, hogy ég-föld lesz beléje siket,</l>
					<l>Tépik ruhájokat, tisztes fürteiket.</l>
				</lg>
				<lg>
					<l>Dúl a harc dühösen, mint egy veszett gulya,</l>
					<l>Esztelen polgárok gyilkos háboruja;</l>
					<l>Ennek orra véres, annak háta kékül...</l>
					<l>Csuda hogy megesett emberhalál nélkül.</l>
				</lg>
				<lg>
					<l>Bizony emberhalál is lett volna vége,</l>
					<l>Hogyha el nem illan a vitéz Juhgége:</l>
					<l>Erre Csimaz horgolt, szörnyen fenekedett;</l>
					<l>Jó, hogy eloldhatta mégis a kereket.</l>
				</lg>
				<lg>
					<l>Bölcs Laboda ugyan százszor fölemelé</l>
					<l>Ökleit az égre, vagy a padlás felé,</l>
					<l>Százszor is kiálta: „csitt no! egyet mondok!”</l>
					<l>Százszor föl se vették őtet a bolondok.</l>
				</lg>
				<lg>
					<l>Akará mondani a tapasztalt öreg,</l>
					<l>Hogy minden baj, inség háborúból ered:</l>
					<l>Döghalál, sok vén lyány, sok rossz vers... hiába!</l>
					<l>Nem bírt szóhoz jutni a csaták zajába’.</l>
				</lg>
				<lg>
					<l>Lőn pedig, hogy újra kidöltek pihenni,</l>
					<l>Negyedik tusára lélekzetet venni.</l>
					<l>Kapott ez alkalmon Csóri eszes vajda,</l>
					<l>Fölveté fehérlő szemét s így sohajta:</l>
				</lg>
				<lg>
					<l>„Oh te szent Habakuk! cethalas szent Jónás!</l>
					<l>Vajmi bolondság ez, dőre visszavonás!</l>
					<l>Hisz még meg se’ fogtuk, hát minek koppasztjuk?</l>
					<l>Jobb bizony, e kérdést másszorra halasztjuk.</l>
				</lg>
				<lg>
					<l>„Ki legyen a vajda: én-e, vagy pedig én?</l>
					<l>A győzelem után szóba jöhet megén’:</l>
					<l>Most készüljünk harcra - s hogy erősek legyünk:</l>
					<l>Addig is - itt a kulcs: nosza igyunk, együnk!”</l>
				</lg>
				<lg>
					<l>Mint az összeröffent nyáj, midőn a zsákot</l>
					<l>Meglátja, - felejti a háboruságot,</l>
					<l>Rohan válujához, egymást töri, tolja,</l>
					<l>S a kanász jóltévő kezeit csókolja:</l>
				</lg>
				<lg>
					<l>Nem máskép tevének a lelkes cigányok:</l>
					<l>Éljen Csóri, éljen, örökös vajdájok!</l>
					<l>Mind inába forrnak, majd agyon tapossák,</l>
					<l>Azt miveli bennök a háládatosság.</l>
				</lg>
				<lg>
					<l>Egy percben üres lett kamara és pince,</l>
					<l>Görnyed az áldástul cigányok gerince.</l>
					<l>Feledik, mint a bölcs, a kétes holnapot,</l>
					<l>Csinálnak karácsont és szent Ivó napot.</l>
				</lg>
				<lg>
					<l>Künn, szabad ég alatt, piacán a várnak,</l>
					<l>Egynehány ölfából nagy tüzet csinálnak,</l>
					<l>Sátrakat vonnak fel, mint az isten gyepén,</l>
					<l>Sistereg a bogrács, pirul lángos, lepény.</l>
				</lg>
				<lg>
					<l>Majd az étel sorját nem győzik bevárni,</l>
					<l>Kezdenek fütyölni, ugrós táncot járni:</l>
					<l>Csattogó bokával jobbra balra futnak;</l>
					<l>Megfővén az étel, mellé kuporodnak.</l>
				</lg>
				<lg>
					<l>Gyönge az én tollam, írni erről képet.</l>
					<l>Oh, arany szabadság! nézd el a te néped:</l>
					<l>Hogy eszik, hogy iszik, hogy örül, hogy múlat!</l>
					<l>Millyeneket fal - és még csak meg se’ fúlad!</l>
				</lg>
				<lg>
					<l>Nincs ott asztal, abrosz, cifra evőkészség,</l>
					<l>Nincs egyéb fűszerszám, mint a jó egészség,</l>
					<l>Nincs egyéb mérték, mint kinek-kinek gyomra:</l>
					<l>Mégis ritka eset, hogy ez megromolna.</l>
				</lg>
				<lg>
					<l>De van nálok egy bűn, mégpedig halálos:</l>
					<l>„Mikor egyik aprit, a másik kanáloz”;</l>
					<l>Ezt nem szívelhetik, ezért haragusznak,</l>
					<l>S mint kutyák a koncon, összemarakosznak. -</l>
				</lg>
				<lg>
					<l>Miután hasából kiveté a drágát,</l>
					<l>Megereszté Csóri szíjjal a nadrágát</l>
					<l>S monda: „Most az ágyu hadd dörögjön, hagyom!</l>
					<l>Örömére hogy ma vajdatétel vagyon.”</l>
				</lg>
				<lg>
					<l>S legottan vitézlő férfiak menének,</l>
					<l>Hogy kihoznák a port, ágyut töltenének.</l>
					<l>Rárántá azonban Juhgége s a banda,</l>
					<l>Megkezdé a táncot legelébb a vajda.</l>
				</lg>
				<lg>
					<l>Egyengeti lábát komoly lassu táncra,</l>
					<l>Nem hozzávaló már, hogy megszaporázza;</l>
					<l>Illegeti fejét, lebbenő nagy hajjal;</l>
					<l>Néha így tesz: „hap! hap!” néha így tesz: „haj! haj!”</l>
				</lg>
				<lg>
					<l>Ezüstgombos mente lóg le a nyakáról,</l>
					<l>Fityeg a nehéz gomb, mint körtvély a fáról;</l>
					<l>Kékszinű a mente, báránybőr perémes,</l>
					<l>Buja kövérségtől a posztója fényes.</l>
				</lg>
				<lg>
					<l>Sárga csizma lábán, sárga sarkantyúval,</l>
					<l>Csizmarojtját néha megérinti ujjal,</l>
					<l>Néha lábujjhegyen megállva sokáig,</l>
					<l>Összebillegteti sarkantyús bokáit.</l>
				</lg>
				<lg>
					<l>Majd körültekint, hogy társat is válasszon:</l>
					<l>Dundihoz megy és mond: „Ej no, komámasszony!</l>
					<l>Eb aki haragszik, én már elfeledtem:</l>
					<l>Nosza egyet-kettőt fordulnánk mi ketten.”</l>
				</lg>
				<lg>
					<l>Mosolyogva Dundi nyujtja fényes kezét,</l>
					<l>Átengedi magát s minden ő nehezét;</l>
					<l>Könnyen lebeg ő, mint vontatott petrence,</l>
					<l>Akarám mondani a boglyakemence.</l>
				</lg>
				<lg>
					<l>De mikor a táncnak jött szilaj ugrósa,</l>
					<l>Leszakadt szép Dundi, mint egy bazsarózsa,</l>
					<l>Leszakadt a vajda gyólcsinges válláról,</l>
					<l>Mint a bazsarózsa leszakad bokráról.</l>
				</lg>
				<lg>
					<l>Vajda is megpihent tetején egy zsáknak,</l>
					<l>Helyet engedvén a szép fiatalságnak.</l>
					<l>Lőn már a vigasság közös, általános,</l>
					<l>Kedvök semmi részben nem vala hiános.</l>
				</lg>
				<lg>
					<l>Ott evés-ivásban hogy felmelegedtek,</l>
					<l>Táncra ott mindnyájan mikép kerekedtek,</l>
					<l>Sok legény hogy verte majd a hátát sarkkal,</l>
					<l>Sok piros viganó hogy repíte farkkal;</l>
				</lg>
				<lg>
					<l>Hogy raká és hányta a sarjú-nemzedék</l>
					<l>Díszes rókatáncát és cigánykerekét:</l>
					<l>Hadd zengjék el azt már énutánam mások,</l>
					<l>E dologra méltóbb kölyök-óriások.</l>
				</lg>
				<lg>
					<l>Ezalatt az ágyú dörge-morga folyvást,</l>
					<l>Nem golyókat lővén - lővén puszta fojtást,</l>
					<l>Nem kimélik a port, egyre puffogatnak,</l>
					<l>Örömére a nagy, nevezetes napnak. -</l>
				</lg>
				<p>Második ének</p>
				<p>Foglalat</p>
				<lg>
					<l>Kérded: mi van ebben? Puk vezér megszeppen</l>
					<l>Majd egyebet forral: De leül nagy orral.</l>
					<l>Vajda pedig ébren Tűnődik az éjben</l>
					<l>S talál nagy szerencsét - A Dárius kincsét.</l>
				</lg>
				<lg>
					<l>Puk Mihály azonban, ellenség vezére,</l>
					<l>Nem fekütt sem a jobb sem a bal fülére,</l>
					<l>Cigányok zajától nem tudott alunni,</l>
					<l>Dehogy merte volna a szemét behunyni.</l>
				</lg>
				<lg>
					<l>Első ágyúszóra (mivel nagyot pukkant)</l>
					<l>Felüté az orrát, hanem meg se’ kukkant;</l>
					<l>Másik ágyúszóra, pápaszemet rakva</l>
					<l>Hallgatá erősen; fütyöl-é a magva.</l>
				</lg>
				<lg>
					<l>Harmadik lövéskor felugrott s kiméne.</l>
					<l>Kérdi a pattantyus: tán felelni kéne?</l>
					<l>„Világért se, ugymond, hiszen pufra lőnek:</l>
					<l>Ki tudja, miféle hadi fortélyt szőnek!”</l>
				</lg>
				<lg>
					<l>Rendelé, hogy kiki lenne szerbe-számba’:</l>
					<l>Nyeregben a lovas, az igás ló hámba’,</l>
					<l>Sorban a gyalogság, felállítva szépen,</l>
					<l>Ágyunál a tűzér, kanóc a kezében.</l>
				</lg>
				<lg>
					<l>Őmaga, miként egy vén fogatlan farkas,</l>
					<l>Kit megűz a Bodri, megkerget a Talpas,</l>
					<l>Kerüli az aklot sanda, görbe szemmel,</l>
					<l>Otthagyni sajnálja, beugorni nem mer:</l>
				</lg>
				<lg>
					<l>Azonképen ő is kullog a sötétben,</l>
					<l>Kerüli a várat, megáll minden lépten,</l>
					<l>Majd a pápaszemmel, majd csak az övével</l>
					<l>Majd pedig kukucskál nagy hosszú csövével.</l>
				</lg>
				<lg>
					<l>Néha jobbra fordul, néha balra fordul;</l>
					<l>Kérdezi a jelszót minden kis bokortul;</l>
					<l>Oly vigyázva lépdes, nyomot alig hagyván,</l>
					<l>Mint macska, ha sétál a tövis-garadján.</l>
				</lg>
				<lg>
					<l>Mert hogy a zaj ottbenn nincs minden ok nélkül,</l>
					<l>Ennyit ő belátott a maga fejétül,</l>
					<l>Azér’ ősz a haja, azér’ képe ráncos,</l>
					<l>Azér’ a tarkója arany paszomántos.</l>
				</lg>
				<lg>
					<l>Összehívatá a tábori tanácsot,</l>
					<l>Ily veszedelemben hogy adna tanácsot,</l>
					<l>Mert amely dologba nem láthatni bele,</l>
					<l>Ki tudja, mi szörnyü veszéllyel van tele!</l>
				</lg>
				<lg>
					<l>Miután azok a fővezéri szóra</l>
					<l>Hamar összegyültek, gyülekeztek volna:</l>
					<l>Magukban a dolgot forgaták erősen:</l>
					<l>És annakutána hallgatának bölcsen.</l>
				</lg>
				<lg>
					<l>A vezér pediglen ágy alól kivonva</l>
					<l>Egy nagy papirosat, mint egy szóró-ponyva,</l>
					<l>Leterítteté a sátor közepére</l>
					<l>És lehasaltak mind, körül a szélére.</l>
				</lg>
				<lg>
					<l>Képzelhetni, milyen nagy volt az a levél,</l>
					<l>Amelyikre, festve, egész ország lefér!</l>
					<l>Város, falu, erdő, hegy, folyóvíz, patak...</l>
					<l>Még hal is a vízben és az erdőn vadak.</l>
				</lg>
				<lg>
					<l>Voltak azon gályák, hullámhányó tenger,</l>
					<l>Bozontos hegyek, mint egy-egy gubás ember,</l>
					<l>Kacskaringós folyók, találomra... mint a</l>
					<l>Dinnyeföldön mikor széjjelfut az inda.</l>
				</lg>
				<lg>
					<l>Ott a tokaji hegy, mint egy cukorsüveg,</l>
					<l>Mellette mindjárt az asszuboros üveg;</l>
					<l>Ott a Hernád vize... hires folyam váltig,</l>
					<l>Azér’ mondják: nincsen párja a Hernádig.</l>
				</lg>
				<lg>
					<l>Csonka tornyaival ott vagyon a vár is,</l>
					<l>Rajzban sem kisebb mint ez a kalamáris;</l>
					<l>Őrzi nagy-kevélyen három szál levente,</l>
					<l>Egy a kapu előtt, kettő pedig benne.</l>
				</lg>
				<lg>
					<l>Mindez, többel együtt, megvolt a levélen</l>
					<l>Irva sok szinekkel: sárgán vagy fehéren,</l>
					<l>Feketén, pirosan, kéken vagy irombán.</l>
					<l>Környülfeküvék hát a vezérek, mondám.</l>
				</lg>
				<lg>
					<l>De sehogy se’ birták belőle kinézni,</l>
					<l>Mit akarnak mostan Nagy-Ida vitézi;</l>
					<l>Noha mind oly tudós képeket formálnak,</l>
					<l>Mintha a világon semmitsem tudnának.</l>
				</lg>
				<lg>
					<l>Kezdődtek ugyan szép tekervényes viták,</l>
					<l>Jegyezé utánok kilenc iródiák,</l>
					<l>Sok papir elpusztult, sok tinta elfogyott:</l>
					<l>Akkor csapta feljebb a zsidó a rongyot.</l>
				</lg>
				<lg>
					<l>Míg igy tanakodtak a mi bölcs vezérink,</l>
					<l>Monda egy sovány ur (legyen neve Héring):</l>
					<l>„Sok szónak sok alja: én találtam egyet:</l>
					<l>Uraim, nem látják ezt a magas hegyet?”</l>
				</lg>
				<lg>
					<l>És rittig! ahová ő a körmét tette,</l>
					<l>Állott egy magas hegy, a várnak felette,</l>
					<l>Olyan, hogy ha e hegy tetejére másznak,</l>
					<l>Kéményébe látni a várban a háznak.</l>
				</lg>
				<lg>
					<l>Monda most vezér Puk örvendetes arccal:</l>
					<l>„Ami meg van írva, az barátim, nem csal.</l>
					<l>Könyvben a valóság: másról nem felelek;</l>
					<l>Ki nagyobb hadvezér, mint e bölcs levelek!</l>
				</lg>
				<lg>
					<l>„Hányszor összejártam az egész vidéket,</l>
					<l>Csetlettem-botlottam tapasztalás végett,</l>
					<l>Szemeim jól látnak, üveget is tettem:</l>
					<l>S ihol, e nagy hegyet észre nem vehettem!”</l>
				</lg>
				<lg>
					<l>„Van biz’ ott hegy, ménkő!” csúfolódott Czibak,</l>
					<l>„Hisz’ talán meglátná... még az is, aki vak...”</l>
					<l>Tovább mondta volna, de csak ennyit mondott,</l>
					<l>Mert nagyon lebőgték érte a bolondot.</l>
				</lg>
				<lg>
					<l>Szóla Puk, miután elment az izgága:</l>
					<l>„Oh! e felfödözés nekem igen drága;</l>
					<l>Innen lövetem a várat szerteszéjjel,</l>
					<l>Ide vonszoltatom ágyuim az éjjel.”</l>
				</lg>
				<lg>
					<l>Fogta hevenyében, és a hegytetőre</l>
					<l>Ágyukat rajzola, szájukkal előre:</l>
					<l>S amint a sok ágyu Nagy-Idára lenéz,</l>
					<l>Reszketni látszott a három festett vitéz.</l>
				</lg>
				<lg>
					<l>Tökéletes a terv, mi híja sem látszik,</l>
					<l>Netalántán még a kivitel hiányzik.</l>
					<l>„A kivitel enyém” monda Puk kevélyen,</l>
					<l>A többi vezérek meghajoltak mélyen.</l>
				</lg>
				<lg>
					<l>Azzal szétoszoltak, kiki ő helyére,</l>
					<l>Kiadá parancsit a had fővezére:</l>
					<l>„Nosza, minden ágyu felállítva legyen,</l>
					<l>Nyugat felől, itt s itt, ez s ez magas hegyen!”</l>
				</lg>
				<lg>
					<l>„Az lehetetlenség.” - „Nincs lehetetlenség!</l>
					<l>Ha nem birja négy ló, hát nyolccal vitessék,</l>
					<l>Ha nem birja el tiz, be kell fogni százat,</l>
					<l>S mindenik kerekét taszítsa egy század!”</l>
				</lg>
				<lg>
					<l>Mint mikor valahol, sötét csendes éjen,</l>
					<l>Viszik a halottat fekete szekéren,</l>
					<l>(Mert ha nappal vinnék, a nép botra kelne,</l>
					<l>Nehogy a határát jégeső elverje);</l>
				</lg>
				<lg>
					<l>Nincsen egy hang, egy pisz, tengely sem nyikorog,</l>
					<l>Csak a lovak lába s kocsis melle dobog -</l>
					<l>S tompán a koporsó kondul meg ha zökken:</l>
					<l>Ugy vitték az ágyut az éjjeli ködben.</l>
				</lg>
				<lg>
					<l>És már odaértek, hova céljok menni:</l>
					<l>De bizony a hegyből nincs ott semmi, semmi,</l>
					<l>Ellenben a kerék az agyáig lejár,</l>
					<l>Lévén ott nem egyéb - mint egy csúnya mocsár.</l>
				</lg>
				<lg>
					<l>S mint a részeg ember, ha jókedve feles,</l>
					<l>Elhagyja az ösvényt, másik utat keres,</l>
					<l>Hát egyszer csak sülyed, csak sülyed féllábbal,</l>
					<l>Felborul s nem gondol többé a világgal;</l>
				</lg>
				<lg>
					<l>Bő nedvesség miatt megdül, mint a búza,</l>
					<l>Csak ugy horkol aztán, a bőrt egyre húzza:</l>
					<l>Nem másként az ágyuk a puha mocsárban,</l>
					<l>Lefeküdtek húszan, visszamentek hárman.</l>
				</lg>
				<lg>
					<l>„Gyihé! gyühé!” mármost; kezdődik a hű-hó,</l>
					<l>„Gyihé! gyühé!” kiált a várbul az ekhó;</l>
					<l>Reccsen a rúd, felhérc, és az ostor pattog;</l>
					<l>Gúnyosan a várfal reá visszacsattog. -</l>
				</lg>
				<lg>
					<l>Nem hallák azonban már ezt a cigányok.</l>
					<l>Édes Álom hinté párnáit alájok:</l>
					<l>Kavicsból, göröngyből, úton és ut mellett,</l>
					<l>Számokra puhitván szenderitő pelyhet.</l>
				</lg>
				<lg>
					<l>Jött az édes Álom, csöndesen, mezítláb,</l>
					<l>Hogy a vigadókat meglophassa inkább;</l>
					<l>Elringatta előbb a kicsiny purdékat,</l>
					<l>Azután a tisztes őszhajú dádékat.</l>
				</lg>
				<lg>
					<l>Ott egy csecsemőnek az anyja ölében</l>
					<l>Szájából az emlőt kifordítá szépen</l>
					<l>És beföcskendezte kormos arcát téjjel,</l>
					<l>Mintha barna földre friss hó esik éjjel.</l>
				</lg>
				<lg>
					<l>Mást kopasz fejével lefelé úgy csünget,</l>
					<l>Mintha felakasztjuk füstre gömböcünket;</l>
					<l>Másnak, ámbár alszik, melyet épen rágott,</l>
					<l>Meghagyá szájában az ízes cobákot.</l>
				</lg>
				<lg>
					<l>Hős Diridongónak a tele poharat</l>
					<l>Kiüté kezéből, csak a füle maradt,</l>
					<l>Aztán földre dönté magát is, hogy orral</l>
					<l>Fúná a port, mint egy szuszogó bocskorral.</l>
				</lg>
				<lg>
					<l>Akasztót, a nyulgát, hosszú volta miatt,</l>
					<l>Karikába gyűrte, mint egy nadrágszijjat,</l>
					<l>Ellenben kinyujtá Degeszt hátrafelé,</l>
					<l>S röfögő disznónak lelkét adta belé.</l>
				</lg>
				<lg>
					<l>Elnyomá szép lassan hegedűs Juhgégét:</l>
					<l>Álmában is húzta ő a nóta végét,</l>
					<l>De mikor nem húzta s minden ujja megállt,</l>
					<l>Lelke azután is mindegyre muzsikált.</l>
				</lg>
				<lg>
					<l>Így a csöndes Álom, ez a szende angyal,</l>
					<l>Betakarta őket holmi kapca-ronggyal,</l>
					<l>És legott a kérges, ponyvaféle vászon,</l>
					<l>Ollyá lett, mikép a gyenge, síma bársony. -</l>
				</lg>
				<lg>
					<l>Csak te, vitéz Csóri, csak te nem alhatnál;</l>
					<l>Virrasztasz kegyetlen harci gondolatnál,</l>
					<l>Egyedül piszkálod a fél-álmos tüzet,</l>
					<l>Míg körülted alszik a daliás nemzet.</l>
				</lg>
				<lg>
					<l>Igenis, a vajda, egyedül az éjben,</l>
					<l>Bagót csemegézve, gondolkozik mélyen,</l>
					<l>A holnapi harcról, véres viadalról,</l>
					<l>Nevezetes, fényes, dicső diadalról.</l>
				</lg>
				<lg>
					<l>Eljárta eszével Nagy-Cigányországot:</l>
					<l>Hogy s mikép vesz ő majd új veres nadrágot,</l>
					<l>Amely senkinek még soha testén nem volt -</l>
					<l>Ánglia-posztóján bársonybul lesz a folt.</l>
				</lg>
				<lg>
					<l>Képzele képtelen földi boldogságot,</l>
					<l>„Annak közepére egy szál gyöngyvirágot”:</l>
					<l>A virágszál ő lesz, Csóri nemes vajda...</l>
					<l>De mi jutott hozzá, hogy olyat sohajta? -</l>
				</lg>
				<lg>
					<l>Nagy szomorusága jutott az eszébe:</l>
					<l>Két szép urfikája, meg a felesége,</l>
					<l>Kiket a Maros, hajh! már azelőtt jóval,</l>
					<l>Elvitt, taligástul, és egy tarka lóval.</l>
				</lg>
				<lg>
					<l>Mennyiért nem adná, hahogy őket mostan</l>
					<l>Járathatná talpig bíborban, bársonyban!</l>
					<l>Így a boldogságán nem örül, csak félig:</l>
					<l>Mit ér a nagy lepény, ha nem törhet nékik!</l>
				</lg>
				<lg>
					<l>Azonba’, hisz’ ő még vénnek sem olyan vén,</l>
					<l>Hogy ki ne pótolja, feleséget vevén;</l>
					<l>Aki adott tálat, adni fog melléje</l>
					<l>(Gondolta magában) ki azt körűlülje.</l>
				</lg>
				<lg>
					<l>„Megvettetem - úgymond - a szerencse-kártyát!”</l>
					<l>S vőn kezébe üszköt, mint valami fáklyát,</l>
					<l>Ment egy omladozott ó pincébe, ahol</l>
					<l>Rasdi, a varázsló, tanyáz mint egy bagoly.</l>
				</lg>
				<lg>
					<l>Így esett, hogy a zajt nem hallá meg ő sem,</l>
					<l>Noha az ellenség kurjongat erősen,</l>
					<l>Száz kötél szétmállik, száz rakonca pusztul:</l>
					<l>Hanem az ágyuknak a füle sem mozdul.</l>
				</lg>
				<lg>
					<l>Így midőn a bivaly, forró-meleg nyárban,</l>
					<l>Szekerestül együtt elfekszik a sárban:</l>
					<l>Sem istenkáromlás, sem pedig vasvilla,</l>
					<l>Úri kényelméből kivájni nem birja.</l>
				</lg>
				<lg>
					<l>De a bivaly fölkel, midőn kedve tartja,</l>
					<l>S ami szekér még van, azt is kiragadja:</l>
					<l>Ellenben az ágyuk ott maradtak végkép,</l>
					<l>Miért is vezérink a hajokat tépték.</l>
				</lg>
				<lg>
					<l>Összegyűltek újra, hogy tanácskoznának,</l>
					<l>De utoljára is ily végzést hozának</l>
					<l>Hogy amit ki nem bir húsz ökör húsz lóval,</l>
					<l>Azt a bölcs tanács se’ húzza ám ki, szóval.</l>
				</lg>
				<lg>
					<l>Legelőször is Puk leszidá Heringet:</l>
					<l>„Az ur vitt, nem egyéb, e nagy kárba minket!</l>
					<l>Az ur tette oda - átkozom a körmét!</l>
					<l>Az ur sütte-főzte... egye meg a tervét!”</l>
				</lg>
				<lg>
					<l>De Hering lesöpré magáról a vádat</l>
					<l>Azáltal, hogy ő meg Czibak ellen támadt:</l>
					<l>Ha tudta, ha látta, hogy mi lesz belőle,</l>
					<l>Mért nem gátolá meg a dolgot előre?</l>
				</lg>
				<lg>
					<l>Nosza, valamennyi mind Czibakra zúdul:</l>
					<l>„Szörnyüség! cudarság! gyalázat az urtul!</l>
					<l>Maga is jelen volt, nézte, leste, várta:</l>
					<l>S egy szóval se’ mondá: ne vigyék a sárba!”</l>
				</lg>
				<lg>
					<l>De megszólalt mostan a gyülés Nesztora,</l>
					<l>Fogatlan inyével az öreg Kusztora:</l>
					<l>„Nem úgy, urak, nem úgy! itt egyik fél sem ok:</l>
					<l>Csupáncsak, egyedül, maga ez a dolog.</l>
				</lg>
				<lg>
					<l>„Mert, ha mi a rajzban mocsárt láttunk volna:</l>
					<l>Bizony ilyen tervet nem csináltunk volna;</l>
					<l>Szűrét Czibak úrnak ki nem tettük volna,</l>
					<l>Sőt inkább tanácsát helyeslettük volna.</l>
				</lg>
				<lg>
					<l>„Ellenben, - ha a hegy igazán megvolna:</l>
					<l>Akkor a mi tervünk ugyan remek volna!</l>
					<l>Czibak ur pediglen nagyon felsült volna:</l>
					<l>Drága jó husz ágyúnk el nem csücsült volna.</l>
				</lg>
				<lg>
					<l>„Kettős úton halad az emberi élet:</l>
					<l>Egyik a gyakorlat, másik az elmélet,</l>
					<l>S minthogy az elmélet, most ezuttal, sáros:</l>
					<l>Hadd lám, a gyakorlat merre viszen már most?</l>
				</lg>
				<lg>
					<l>„A gyakorlat ez, hogy szedjük a sátorfát,</l>
					<l>S mig széjjel nem virrad, hordjuk el az irhát:</l>
					<l>Mert, ha az ellenség észreveszi kárunk’:</l>
					<l>Lesz nekünk hadd-el-hadd! ugyan ebül járunk.”</l>
				</lg>
				<lg>
					<l>Szavait az ősznek nagy „éljen” követte,</l>
					<l>S legott a tarisznyát kiki szedte-vette;</l>
					<l>Nem is tudom én, ha a dolgok igy állnak,</l>
					<l>Lessz-e kit megverni holnap a vajdának. -</l>
				</lg>
				<lg>
					<l>Csóri pedig, mondám, az oduba méne,</l>
					<l>Hol bagoly módjára lakott Rasdi néne;</l>
					<l>Költeni sem kelle a tisztes agg dadát,</l>
					<l>Minthogy akkor épen felköhögte magát.</l>
				</lg>
				<lg>
					<l>Ki mihelyt megérté amit Csóri kiván,</l>
					<l>A földre ültette, mert nem is volt diván,</l>
					<l>Nyirkos földbe szúrta az égő hasábot,</l>
					<l>Mely, amint csak tudott, oly szépen világolt.</l>
				</lg>
				<lg>
					<l>Azután vevé a sors-intéző kártyát,</l>
					<l>Leraká és kezdé nevezgetni tárgyát:</l>
					<l>Ez nagy uraságot, amaz nagy háborut,</l>
					<l>Ez jelöl vidámat, a másik szomorut.</l>
				</lg>
				<lg>
					<l>Ez régi kedvesünk viszont meglátása;</l>
					<l>Kiről már az ember nem hinné, hogy lássa;</l>
					<l>Az töménytelen kincs, melyet kiki talál;</l>
					<l>És amaz ott csúnya, erőszakos halál.</l>
				</lg>
				<lg>
					<l>„Te pedig, bölcs vajda, te vagy e tökkolop.</l>
					<l>Ide vigyázz már most, kezdődik a dolog.”</l>
					<l>Figyelt is a vajda, mert bizony kevésben</l>
					<l>Mult, hogy el nem szunnyadt a figyelmezésben.</l>
				</lg>
				<lg>
					<l>Rasdi meg a kártyát jól összevegyíté</l>
					<l>S így szólott, miután a földre teríté:</l>
					<l>„Tökkolop - uraság: ez jól illik össze;</l>
					<l>Kár, hogy igen véres háború van közte!”</l>
				</lg>
				<lg>
					<l>„Hadd legyen!” dörmögte a vitézlő vajda,</l>
					<l>„Hát az a fekete mellettem micsoda?”</l>
					<l>„Ez fiam? ezt híják... fekete embernek,</l>
					<l>Mivelhogy más nevet emlitni se mernek.</l>
				</lg>
				<lg>
					<l>„Boldog az, ki mellé esik ez a kártya!</l>
					<l>Annak a szerencse örökös barátja;</l>
					<l>Melletted is, vajda, mennyi kincs van körül</l>
					<l>S itt a régi kedves, kinek szíved örül.”</l>
				</lg>
				<lg>
					<l>Mint midőn a jó pap papol igen szépet,</l>
					<l>Viszi képzeletben a figyelmes népet,</l>
					<l>Csak viszi, csak viszi... mígnem a jó nénék</l>
					<l>Már inkább álmodják, mintsem hogy képzelnék.</l>
				</lg>
				<lg>
					<l>Úgy hallgatja Csóri míg amaz terécsel,</l>
					<l>Mert sok szóval mondta, amit én kevéssel;</l>
					<l>Háromszor veté meg a kártyáit neki,</l>
					<l>Háromszor egyformán jött a szerencse ki.</l>
				</lg>
				<lg>
					<l>Hanem harmadikszor beszélt már süketnek,</l>
					<l>Adta magát Csóri fényes képzeletnek:</l>
					<l>Iszonyu roppant kincs: arany, ezüst, gyémánt</l>
					<l>Hever lába előtt, káposztakő gyanánt.</l>
				</lg>
				<lg>
					<l>Majd ezek eltünnek... csak a banyát látja,</l>
					<l>Ki előtte térdel, kezében a kártya -</l>
					<l>S igazítja olykor, hogy égjen, az üszköt,</l>
					<l>Amely ott füstölge nagy-makacsul köztök.</l>
				</lg>
				<lg>
					<l>Hát egyszer csak, látja, hogy az asszony fölkel,</l>
					<l>Megy előre és int a tüzes üszökkel;</l>
					<l>Háromszor int vissza; ő pedig követi</l>
					<l>Pince belsejébe, ahová vezeti.</l>
				</lg>
				<lg>
					<l>Mohos falhoz értek, - de az nem vala gát,</l>
					<l>Körmével a banya kiszedi a téglát,</l>
					<l>És olyan rést karmol hevenyébe rajta,</l>
					<l>Hogy könnyen beférne három cigány vajda.</l>
				</lg>
				<lg>
					<l>Alighogy azonban egy tégla kiesett,</l>
					<l>Egyszerre, mint nappal, olyan világos lett;</l>
					<l>Mikor pedig a rés ki volt bontva tágra,</l>
					<l>Csaknem elveszett a Csóri szemvilága.</l>
				</lg>
				<lg>
					<l>Fényes nagy terem volt az ahová léptek,</l>
					<l>Híre sincsen abba’ gyertyának, vagy mécsnek:</l>
					<l>Gyertya helyett olyan darab gyémánt ragyog...</l>
					<l>No, mint egy malomkő, hogy ne mondjak nagyot.</l>
				</lg>
				<lg>
					<l>Merevül egy tükör a terem oldala,</l>
					<l>A padlás-gerenda mind ezüstből vala,</l>
					<l>Aranyhomokból van a ház földje verve,</l>
					<l>És az ajtó megé gyöngy-szemét seperve.</l>
				</lg>
				<lg>
					<l>Környöskörül a ház rakva káddal, üsttel,</l>
					<l>Az is tele volt mind arannyal, ezüsttel -</l>
					<l>És az ágyláb mellett arany kotló ragyog,</l>
					<l>Számtalan sok apró csirkéihez vatyog.</l>
				</lg>
				<lg>
					<l>Beh szeretett volna ezek közül Csóri</l>
					<l>Kettőt avagy hármat az ingujjba lopni;</l>
					<l>A nagy kivánságtul viszket minden ujja,</l>
					<l>Már le is hajolt hogy a zsebébe dugja:</l>
				</lg>
				<lg>
					<l>Hát csak elébe áll a fekete ember:</l>
					<l>Szakálla, bajusza valóságos kender,</l>
					<l>Vállig ér bajusza, térdig a szakálla,</l>
					<l>Haragos szemekkel csúnyán nézett rája.</l>
				</lg>
				<lg>
					<l>„Ne haragudjék kend, édes öregapó!</l>
					<l>Nem vagyok én tolvaj, sem pediglen lopó;</l>
					<l>Nem bántom a csirkét, csak nézni akarom:</l>
					<l>Nem terem mifelénk ilyen apróbarom.”</l>
				</lg>
				<lg>
					<l>Köszönd” felel amaz, „hogy apádnak mondtál,</l>
					<l>Mert te is azoknak a dijjára jutnál,</l>
					<l>Akiket én itten olykor, hébe-hóba,</l>
					<l>Megsütöttem-főztem száz esztendő óta.</l>
				</lg>
				<lg>
					<l>„Hanem már most, fiam, kettő közzül válassz:</l>
					<l>Vagy elméssz üresen, úgy békével járhatsz, -</l>
					<l>Vagy, ha kell e sok pénz, a szádat feltátod:</l>
					<l>Hogy mi lesz belőle, akkor majd meglátod.”</l>
				</lg>
				<lg>
					<l>Gondolá a vajda: „miért ne tátanám?</l>
					<l>Hátha csak sült galamb repül belé talán?</l>
					<l>Majd az ördög megyen üres kézzel vissza,</l>
					<l>Ha a pénz után csak száját kell, hogy nyissa!”</l>
				</lg>
				<lg>
					<l>Azzal ásit egyet, miből lenne kettő,</l>
					<l>S gondolta magában: ez tán elegendő;</l>
					<l>De csak elhült, mikép a leöntött parázs,</l>
					<l>Mert ihol! szájába csapódik egy... darázs.</l>
				</lg>
				<lg>
					<l>Összecsapta ugyan fogait ész nélkül,</l>
					<l>De már akkor ott volt a darázs vendégül;</l>
					<l>Csórit ijedtében a hideg is lelte:</l>
					<l>Kinjába’ mit tegyen? a darázst lenyelte.</l>
				</lg>
				<lg>
					<l>„Szerencsés vagy fiam!” kiáltott az öreg,</l>
					<l>„Ezt még egy halandó ember sem tette meg,</l>
					<l>Szájából a darázst mindenik kizárta</l>
					<l>S holtig nyomorék lett, aki megpróbálta.</l>
				</lg>
				<lg>
					<l>„De te - minthogy bátran le meréd azt nyelni,</l>
					<l>Ez a pénz, amit látsz, tied valamennyi;</l>
					<l>Nemcsak ez, de több is: gyere, megmutatom,</l>
					<l>És minden szobának kulcsát átaladom.”</l>
				</lg>
				<lg>
					<l>Csóri azt gondolta, hogy mindez csak álom,</l>
					<l>Dörzsölé szemeit s monda: megpróbálom!</l>
					<l>Belemarkolt egyik közellevő üstbe,</l>
					<l>S meggyőződött, hogy mind huszasok, ezüstbe’.</l>
				</lg>
				<lg>
					<l>Majd egy kádba markolt: valóságos arany!</l>
					<l>A királykép rajta; fénye, neheze van;</l>
					<l>Borjuszájas ingét összeköté alól</l>
					<l>S megraká, gondolván: csak ez legyen való!</l>
				</lg>
				<lg>
					<l>Azután követte a kenderszakállut;</l>
					<l>Arany kútat leltek, hozzá arany válut;</l>
					<l>Onnan pedig gyémánt istállóba mentek,</l>
					<l>Hol tátos paripák arany zabot ettek.</l>
				</lg>
				<lg>
					<l>Vajda kiválasztott egy fehért magának.</l>
					<l>Gondolá: ez jó lesz harci paripámnak;</l>
					<l>Akkor egy kamrába vezeté az ember,</l>
					<l>Ott pedig volt sok szép mindenféle fegyver.</l>
				</lg>
				<lg>
					<l>Hát mikor a pompás ruhatárba értek!</l>
					<l>Van ott vörös nadrág annyi, hogy temérdek:</l>
					<l>Egyen meg is állott Csóri szeme-szája,</l>
					<l>És nem állhatá meg, hogy fel ne próbálja.</l>
				</lg>
				<lg>
					<l>Szóla most az öreg: „Itt van a kulcs, nesze!”</l>
					<l>Nagy csomó kulcs felé nyúlt a Csóri keze;</l>
					<l>Hanem, mikor épen elvenni akarta,</l>
					<l>Úgy érezé, mintha égne attól marka.</l>
				</lg>
				<lg>
					<l>Egy percig a tüzes üszköt látta csupán,</l>
					<l>Leve nagy sötétség körülte azután;</l>
					<l>De a nagy sötétség nem sokáig tartott:</l>
					<l>Ekkor monda Csóri: „nem is hoztam kardot.”</l>
				</lg>
				<lg>
					<l>Visszament, hogy kössön egyet oldalára,</l>
					<l>Aztán minden ajtót gondosan bezára</l>
					<l>S fölment a pincéből, hogy meglássa, vajon</l>
					<l>Odakünn az idő milyen tájba’ vagyon.</l>
				</lg>
				<lg>
					<l>Minthogy pedig ottkünn már tetszett a hajnal,</l>
					<l>Csóri a népséget felveré nagy zajjal;</l>
					<l>Ruhát, fegyvert oszta, parancsot ada ki,</l>
					<l>Hogy az ütközetre készen álljon kiki.</l>
				</lg>
				<lg>
					<l>De hogy és mint készül a vitézlő sereg,</l>
					<l>(Lévén már most annyi szép ruha, ló, nyereg),</l>
					<l>És hogyan állá meg dicsően a sarat:</l>
					<l>Ennek elmondása más énekre marad.</l>
				</lg>
				<p>Harmadik ének</p>
				<p>Foglalat</p>
				<lg>
					<l>Fel, trombita, síp, dob! Nagy dolgokat írok</l>
					<l>Ágyúk morogását - Puskák ropogását;</l>
					<l>Harcháború mérgét, A nagy csata végét;</l>
					<l>Melyek csodavoltán Bámul kiki méltán.</l>
				</lg>
				<lg>
					<l>Nosza én paripám, gúnár liba tolla!</l>
					<l>Eleget pihentél, meg vagy abrakolva,</l>
					<l>Megvakartalak, mert a füled se’ látszott;</l>
					<l>Nosza hát, kezdj mostan vídám fürge táncot.</l>
				</lg>
				<lg>
					<l>Háborúba mégyünk, ahol ölnek, vágnak:</l>
					<l>Köszön is nem is az ember a világnak;</l>
					<l>Köszön, aki ráér; sok a berenán tul</l>
					<l>Rövid búcsút vészen a kapufél-fátul.</l>
				</lg>
				<lg>
					<l>De mielőtt érnénk a dolog nagyjára,</l>
					<l>Vessük szemeinket Csóri fővajdára:</l>
					<l>Mit gondol, mit akar, mit csinál, mit rendel:</l>
					<l>Ékes ritmusokban hallja minden ember.</l>
				</lg>
				<lg>
					<l>Veszi legelőbb is a pincébe útját:</l>
					<l>Felhordatja onnan a sok cifra gúnyát</l>
					<l>És kiosztja rendre, vitéz népe között;</l>
					<l>Mind egy-egy pipacs lett, mikor felöltözött.</l>
				</lg>
				<lg>
					<l>Azután a fegyvert osztotta ki renddel;</l>
					<l>Azután jött zabla, nyeregszerszám, kengyel;</l>
					<l>Kérdik a cigányok: hát a cocó hol van?</l>
					<l>Felel Csóri vajda: odalent, az ólban.</l>
				</lg>
				<lg>
					<l>Amit szája mondott, bizonyitja tette:</l>
					<l>A sok szép paripát sorra fölvezette;</l>
					<l>Akkor büszkén nézett a seregen végig,</l>
					<l>S gyönyörködött benne, hogy a szemök fénylik.</l>
				</lg>
				<lg>
					<l>Egy része huszár lett, másik része gyalog,</l>
					<l>Mindannyian égből lepottyant angyalok;</l>
					<l>Maga Csóri, amint a sort végigjárja,</l>
					<l>Így kiált: „Csak nincsen a cigánynak párja!”</l>
				</lg>
				<lg>
					<l>Hát még a fehérnép! a vidor apróság?</l>
					<l>Mint ládára festett tulipánok, rózsák!</l>
					<l>Szeme, szive szerint öltözék mindnyája:</l>
					<l>Csak ránézve is már hízott Csóri mája.</l>
				</lg>
				<lg>
					<l>Hamar egy lapátot felkap örömében,</l>
					<l>Megmeríti aranypénzzel a pincében,</l>
					<l>Viszi népe közé, odaszórja: nesztek!</l>
					<l>Amin a cigányok kissé összevesztek.</l>
				</lg>
				<lg>
					<l>Hát ím! a sokaság közül síva-ríva</l>
					<l>Csak elébe toppan felesége, Éva,</l>
					<l>Mellette kunyorál két süheder cigány:</l>
					<l>„Nekem is adj, dádé! adj nekünk is, apám!”</l>
				</lg>
				<lg>
					<l>„Gyöngyeim, véreim!” így szólítja őket,</l>
					<l>„Éva! Dámi! Jónás! milyen nagyra nőttek!</l>
					<l>No, ki hitte volna hogy megint lássalak;</l>
					<l>Azt gondoltam, régen megettek a halak.”</l>
				</lg>
				<lg>
					<l>Monda erre Éva: „Bizony, meg is evett</l>
					<l>Az a roppant nagy hal, melynek a neve cet;</l>
					<l>Szerencse, hogy épen ottankörül uszkált</l>
					<l>S benyelé kocsinkat, mint én egy galuskát.</l>
				</lg>
				<lg>
					<l>„Nagy üreg volt benne, mint valami templom,</l>
					<l>De sötétség lévén, üss ki Jónás, mondom;</l>
					<l>Kicsiholt a Jónás az első ütéssel,</l>
					<l>Akkor a hal gyomrát összejártuk méccsel.</l>
				</lg>
				<lg>
					<l>„Micsoda mája volt mint valamely szikla,</l>
					<l>Malomkő nagyságu benne a halikra;</l>
					<l>A szálkája pedig - - lett volna belőle</l>
					<l>Alkalmas szarufa bármi háztetőre.</l>
				</lg>
				<lg>
					<l>„Épen akkor nyelt el egy nagy úszó lápot:</l>
					<l>Dámi a fejszével favágáshoz látott;</l>
					<l>Jó tüzet perditénk, amilyen csak kellett:</l>
					<l>Ugy száritkoztunk a ropogó tűz mellett.</l>
				</lg>
				<lg>
					<l>„Én e rossz bicsakkal a májának estem,</l>
					<l>Egy bográcsravaló darabot lenyestem,</l>
					<l>Megsütöttük-főztük, jóllaktunk belőle,</l>
					<l>Hogy még a hasunk is félreállott tőle.</l>
				</lg>
				<lg>
					<l>„Inni pedig vizet, mint valami kúton,</l>
					<l>A kopótyujából meregettünk, rúdon.</l>
					<l>Kilenc évig laktunk a cethal gyomrában,</l>
					<l>Mint kukac a sajtban, féreg a tormában.</l>
				</lg>
				<lg>
					<l>„Végre addig ástuk oldalán a lyukat</l>
					<l>Az ennivalóért, hogy egyszer kilyukadt,</l>
					<l>S kimásztunk belőle, ott hagyván a dögöt,</l>
					<l>Melyet a viz régen a partjára lökött.</l>
				</lg>
				<lg>
					<l>„Igy kerültünk vissza. Nem csoda különben, -</l>
					<l>Még nagyobb csudák is szoktak esni könyvben.</l>
					<l>Pogány szívü Csóri! de te nem szánsz minket:</l>
					<l>Legyen eszed, Csóri: adj egy fél fityinget!”</l>
				</lg>
				<lg>
					<l>„Adok, szentem, adok, lépem, vesém, vérem!</l>
					<l>Elég egy lapáttal? vagy teknővel mérjem?</l>
					<l>Mit adjak? mi kéne? mit isztok? mit esztek?</l>
					<l>Ihon a lelkem is, odaadom, nesztek!”</l>
				</lg>
				<lg>
					<l>Erre Dámi fia szólalt meg az első:</l>
					<l>„Nekem avas háj kell, vagy szalonna-felső.”</l>
					<l>De felrugta Csóri, hogy elesék hanyatt:</l>
					<l>„Bolond! nem tudsz kérni mézbefőtt aranyat?”</l>
				</lg>
				<lg>
					<l>Amily hamar tette, oly hamar megbánta,</l>
					<l>Simogatni kezdé a fiút, mert szánta;</l>
					<l>Akkor bévezette őket egy szobába</l>
					<l>És felöltözteté aranyos ruhába.</l>
				</lg>
				<lg>
					<l>Most a Dámi nyalka! most a Jónás hetyke!</l>
					<l>Fénylenek a napon, mint a fényes pityke;</l>
					<l>Közbül jár az apjok, fehér lován léptet,</l>
					<l>Viszi ütközetre a daliás népet.</l>
				</lg>
				<lg>
					<l>Rákezdi Juhgége a Rákóczi marsot:</l>
					<l>Huszonnégy trombita gyönyörűen harsog;</l>
					<l>Noha, amin Csóri nem kevéssé bámul,</l>
					<l>Vagyon trombitájok mind lopótök-szárbul.</l>
				</lg>
				<lg>
					<l>Mindjár’ a kapuban kiadja parancsát,</l>
					<l>Hogy az ágyu végét merrefelé tartsák;</l>
					<l>Hatvan öreg ágyu az ellenség felé</l>
					<l>Ugy tüzel, ugy füstöl, majd megpukkad belé.</l>
				</lg>
				<lg>
					<l>De, ami különös, nem szólanak nagyot:</l>
					<l>El vannak rekedve? vagy szájok befagyott?</l>
					<l>Azt gondolja Csóri, bundát vernek bottal,</l>
					<l>Dehogy kell a fülét bedugni gyapottal!</l>
				</lg>
				<lg>
					<l>Ám minden lövéskor dűl az ember sorra,</l>
					<l>Ugy veri le egymást, ugy bukdosik orra,</l>
					<l>Mint kártyakatonák, mikor mind elesnek,</l>
					<l>S egyenlő a sorsa királynak, hetesnek.</l>
				</lg>
				<lg>
					<l>Hanem az ellenség ágyuja sem alszik,</l>
					<l>Iszonyú tüze van, bár szava nem hallszik,</l>
					<l>S ámbár a cigányság többször igy kiáltott:</l>
					<l>„Ne lőj erre, bolond, ember van itt, látod!”</l>
				</lg>
				<lg>
					<l>Különösen féltik fényes szép szemöket,</l>
					<l>Hol erre, hol arra, kapdossák fejöket;</l>
					<l>Nem csuda aztán, ha bizony hébe-hóba</l>
					<l>Beleütik is egy nagy ménkő golyóba.</l>
				</lg>
				<lg>
					<l>Legelül a vajda, Dámival, Jónással,</l>
					<l>Nem győzi a bátor népet biztatással;</l>
					<l>„Rohamra cigányok!” eszeveszve ordit,</l>
					<l>S rohan a cigány, de előbb hátat fordit.</l>
				</lg>
				<lg>
					<l>Kiáltozza Csóri: „Megálljatok! hó! hó!</l>
					<l>- Vakmerő egy nép, de bokros, mint a jó ló -</l>
					<l>Szeméten szedett nép! ha meg nem állotok,</l>
					<l>A lesz belőle, hogy én is elszaladok.”</l>
				</lg>
				<lg>
					<l>Sarkantyúba kapja tátos fehér lovát</l>
					<l>S így kiált, beérve szaladó táborát:</l>
					<l>„Vitézek! na, látom, bennetek a jó vér:</l>
					<l>Ha van ily sereg több - kössön fel a hóhér!</l>
				</lg>
				<lg>
					<l>„Ez már a szilajság! ezt szeretem én, ha</l>
					<l>A legény nem lusta, szájatáti, léha...</l>
					<l>Ugy tudtok szaladni! ugy elgázolnátok</l>
					<l>Azt a cudar népet, csak felé futnátok!</l>
				</lg>
				<lg>
					<l>„Nosza tegyünk próbát és forduljunk vissza!</l>
					<l>Folyjon az ellenség vére, mint a Tisza!</l>
					<l>Mert fogadni mernék a fehér lovamba,</l>
					<l>Hogy a győzedelem a kezem közt van ma.</l>
				</lg>
				<lg>
					<l>„Hogy pedig hát senki a szemét ne féltse,</l>
					<l>Ágyuk villanása vagy füsti ne sértse:</l>
					<l>Parancsolom: kösse be most mindjár’ kiki;</l>
					<l>Aztán csak utánam! aló, bátran, neki!”</l>
				</lg>
				<lg>
					<l>Így biztatta népét. A cigányok pedig</l>
					<l>Zsebkendővel egymás szemeit bekötik:</l>
					<l>Csóri szava után: erre, fiúk, erre!</l>
					<l>Vakveréb módjára törnek az ellenre.</l>
				</lg>
				<lg>
					<l>Most van ám szüretje a kiontott vérnek!</l>
					<l>Koppad a két szárnya Puk Mihály vezérnek;</l>
					<l>F..e nép a cigány: megölné az apját,</l>
					<l>Mert nem néz a senkit, - igaz, hogy nem is lát.</l>
				</lg>
				<lg>
					<l>Ha, kegyes olvasó, immár azt kivánod,</l>
					<l>Hogy az ütközetről neked adjak számot:</l>
					<l>Ki? kit ölt meg? és hol? mért? mikor? miképen?</l>
					<l>Ki segitségével? - hát elmondom szépen.</l>
				</lg>
				<lg>
					<l>Legelébb a vajda lecsapott kilencet,</l>
					<l>Hogy azonnal hányta fejök a bukfencet;</l>
					<l>Csak bámul utána oztán mind a kilenc</l>
					<l>S így morog: „beh kényes ked most, Csóri Ferenc!”</l>
				</lg>
				<lg>
					<l>Gyügyü Burgonyával ment ki egy szál kardra,</l>
					<l>De nem oly könnyen bírt vele, mint akarta,</l>
					<l>Mivel e Burgonyát semmiféle fegyver</l>
					<l>Nem járja, minővel hadakozik ember.</l>
				</lg>
				<lg>
					<l>Bőre kemény bocskor - főleg az orcáján -</l>
					<l>Szíve helyett tuskó van a szive táján,</l>
					<l>Csak nagy két fülein sérthetni halálra:</l>
					<l>Jó hogy Gyügyü épen a fülét találja.</l>
				</lg>
				<lg>
					<l>Látván Burgonyának gyászos végit Zeller,</l>
					<l>Rohan Gyügyü felé csillogó fegyverrel,</l>
					<l>Halálosan sujtá a Gyügyü fejére,</l>
					<l>Halála után is folyt az orra-vére.</l>
				</lg>
				<lg>
					<l>Zellernek se’ kell több: lepattan lováról...</l>
					<l>Veszi Gyügyü kését a bő csizmaszárból,</l>
					<l>Győzelme jeléül erszényét, pipáját,</l>
					<l>Szedi korca mellől csiholó szerszámát.</l>
				</lg>
				<lg>
					<l>De vaksi Toportyán így riad rá: „Tedd le!</l>
					<l>Kést, pipát és erszényt, oda ni, a gyepre!</l>
					<l>Víjunk!... hogy kié lesz, majd utóbb elválik:</l>
					<l>Komám volt a Gyügyü, nem hagyom halálig.”</l>
				</lg>
				<lg>
					<l>Leraká hős Zeller a dicső jeleket,</l>
					<l>Iszonyú kegyetlen vívás kerekedett;</l>
					<l>Haragosan víttak valameddig éltek:</l>
					<l>Lenyakazván egymást, szépen, megbékéltek.</l>
				</lg>
				<lg>
					<l>Esküszi Harizsnya, káromkodva csúnyát,</l>
					<l>Hogy Zeller vitéznek állja vérboszúját;</l>
					<l>Esküszi vad Mócsing, Hubli, Salavári,</l>
					<l>S Puk Mihály vezérnek több derék huszári.</l>
				</lg>
				<lg>
					<l>Másfelől Toportyánt a barna vitézek:</l>
					<l>Hagymaszár és Kongó, megtorolni készek,</l>
					<l>Vigyori, Kanálos, Degesz, Csucsuj, Irha...</l>
					<l>A többiek neve nincsen ideirva.</l>
				</lg>
				<lg>
					<l>Kik miután egymást egy lábig leölték,</l>
					<l>Ugy hevernek ottan, mint valami tőkék,</l>
					<l>A harc erdejének irtás ez a tája...</l>
					<l>És uratlan jószág a Gyügyü pipája!</l>
				</lg>
				<lg>
					<l>Csóri látta mindezt; Csóri látta sorban</l>
					<l>Valami csak történt az egész táborban:</l>
					<l>Hipp-hopp gyorsasággal vitte ide s tova</l>
					<l>A vitézlő vajdát fehér tátos lova.</l>
				</lg>
				<lg>
					<l>Hány szegény halandó nyakát szelte ő el!</l>
					<l>S maga mindannyiszor nagyobb lett egy fővel.</l>
					<l>Mintha mindenik fej az övéhez nőne,</l>
					<l>Olyan nagy ember lett apránkint belőle.</l>
				</lg>
				<lg>
					<l>Dundi asszonyság is, Diridongó társa,</l>
					<l>Mint egy Bradamante, népet öl rakásra;</l>
					<l>Legény ő a talpán! ember ő a gáton!</l>
					<l>Sebes vágtatással lotyog a lóháton.</l>
				</lg>
				<lg>
					<l>Szellő emelinti piros viganóját,</l>
					<l>Tartja balkezében véres lobogóját,</l>
					<l>Viseli jobbjában csillogó dárdáját,</l>
					<l>Feledi a kontyot s hajdani pártáját.</l>
				</lg>
				<lg>
					<l>Kalpag a fejében, s a gerincén hátul</l>
					<l>Az ura mentéje lóg le panyókául;</l>
					<l>Félig csupa férfi - az a felső része,</l>
					<l>Mely alkalmatos az ember öldöklésre.</l>
				</lg>
				<lg>
					<l>Szeme vérben csillog, habot ver a szája,</l>
					<l>Gyilkolásban részeg örömét találja,</l>
					<l>Döghalál módjára pusztít a seregben,</l>
					<l>Szakállas, bajuszos vitéz emberekben.</l>
				</lg>
				<lg>
					<l>Maga Diridongó nem kevéssé bámul,</l>
					<l>Asszonyának hősi tettein elámul;</l>
					<l>De, mig mennyre-földre magasztalja társát,</l>
					<l>Felsohajt: „be kár, hogy nem tud főzni kását!”</l>
				</lg>
				<lg>
					<l>Míg tovább is ekkép bámulni akarja,</l>
					<l>Elszakítá őket a harc zivatarja.</l>
					<l>Öklös Diridongó egy sürű csoportban</l>
					<l>Kézzel-lábbal ví és tüszköl a nagy porban.</l>
				</lg>
				<lg>
					<l>Hej, mennyit lenyársalt! hej, mennyit levágott!</l>
					<l>Hogy megtizedelte az embercsaládot!</l>
					<l>Amennyit ma rombol az emberiségen,</l>
					<l>Nem épített annyit egész életében.</l>
				</lg>
				<lg>
					<l>Látja ezt egy dombrul a vitézlő vajda,</l>
					<l>Biztatja erősen: rajta, komám, rajta!</l>
					<l>Szegény Diridongó bízik is, ahogy tud,</l>
					<l>Mígnem utoljára disznót győz a sok - lud.</l>
				</lg>
				<lg>
					<l>Köröskörnyül immár meg van rakva sebbel,</l>
					<l>Mint az ángol ember kaputrokja zsebbel;</l>
					<l>Mindenik oly öblös, mindenik oly tákos...</l>
					<l>Szegény Diridongó - oda van! világos!</l>
				</lg>
				<lg>
					<l>Miután kihörgé magából a lelket,</l>
					<l>Panaszosan így szólt: „oh vajda, megöltek!”</l>
					<l>„Semmi, fiam, semmi: szép dolog, nagy érdem</l>
					<l>Halni a hazáért, de kivált meg - értem!”</l>
				</lg>
				<lg>
					<l>Ily vigasztalással, mint a vad oroszlán -</l>
					<l>(Aki ezt nem látta, hát képzelje pusztán)</l>
					<l>Rohan a csapatnak s azt miveli oztán,</l>
					<l>Azt miveli, mondom, mit a vad oroszlán.</l>
				</lg>
				<lg>
					<l>Megboszulva Csóri a bajnok elestét,</l>
					<l>Felrugá s ott hagyta Diridongó testét:</l>
					<l>Ellensége volt az Dundi asszony végett,</l>
					<l>Mert féltette tőle a szép feleséget.</l>
				</lg>
				<lg>
					<l>Nem tudom, ha volt-e méltó oka rája,</l>
					<l>Elég az, hogy Dundit féltette gazdája;</l>
					<l>Mindig féltőbb a kincs ha nagy, mint ha kicsi:</l>
					<l>Szegény Diridongó! nagy kincse volt neki. -</l>
				</lg>
				<lg>
					<l>Semmit nem tud erről vitéz Dundi asszony,</l>
					<l>Emberül hordozza ő magát a harcon,</l>
					<l>Üti-véti őket, veri agyba-főbe:</l>
					<l>Ki ne szeretne már bele egy ily nőbe!</l>
				</lg>
				<lg>
					<l>Legalább a vajda érez olyanformát,</l>
					<l>Kezdi a szerelem csiklándani gyomrát.</l>
					<l>De, mig e dologra bővebben kitérnénk,</l>
					<l>Lássuk Dundi asszonyt, ki sohasem félénk.</l>
				</lg>
				<lg>
					<l>Annyiféle párbajt és mindenféle bajt</l>
					<l>Vítt már a menyecske összevissza, hogy majd -</l>
					<l>Paizsán a fegyver ellágyul, megtompul,</l>
					<l>Mintha viaszból vón’ - legfeljebb ólombul.</l>
				</lg>
				<lg>
					<l>Már ki volt terítve Nyeszegi, a rostás,</l>
					<l>Nem kellett őneki beretválás, mosdás,</l>
					<l>Nem a nyújtóztató banyák, ágya mellett</l>
					<l>Mégis halott volt ő, amilyen csak kellett.</l>
				</lg>
				<lg>
					<l>Tiszaháti módon egy oldal-tarisznya</l>
					<l>Volt csepűmadzaggal nyakába hajítva,</l>
					<l>Vele született ő a szép tarisznyával;</l>
					<l>Most leoldá Héring nagykörmű ujjával.</l>
				</lg>
				<lg>
					<l>Nem ér rá elvinni, ha leoldni ráért,</l>
					<l>Mert amint görnyedez a szép tarisznyáért,</l>
					<l>Combja közzé akad hátul Dundi kardja,</l>
					<l>S oly likat hasít, hogy a tarkója tartja.</l>
				</lg>
				<lg>
					<l>Így repedne ki a sertésből az orja!</l>
					<l>Ilyen a kis urfi, midőn kigombolja</l>
					<l>Bugyogó nadrágát a pesztonka este,</l>
					<l>Mint a Héring hátul végigrepedt teste!</l>
				</lg>
				<lg>
					<l>Czibak ezt meglátván, egy csöppet se’ késik,</l>
					<l>Veszi alattomban baranyai késit,</l>
					<l>Elmetszé a Dundi köténye madzagát</l>
					<l>S elragadja tőle a kötényt is magát.</l>
				</lg>
				<lg>
					<l>S mint ha kit szelével ér az istennyila,</l>
					<l>Mint Sámsonnak, midőn megnyírta Délila:</l>
					<l>Egyszerre odalett - higyetek a szómnak -</l>
					<l>Ereje és szíve a vitéz asszonynak.</l>
				</lg>
				<lg>
					<l>Megakadt a szeme... a kiáltás torkán,</l>
					<l>Mint azé, kit éjjel nyom nehéz boszorkány;</l>
					<l>Elejté a dárdát, maga is dölt, ferdén,</l>
					<l>Csóri ugrott oda; ő tartá fel nyergén.</l>
				</lg>
				<lg>
					<l>Hős Czibak azonban egy hosszu kopjára</l>
					<l>Tűzte fel a kötényt lobogó formára;</l>
					<l>Mire az ellenség örvendezve kiált</l>
					<l>- Nem tudom, Alláht-e, vagy Jeszusz-Máriát?</l>
				</lg>
				<lg>
					<l>Szörnyü ordítással kéri, hogy az isten</l>
					<l>Az emberi népet gyilkolni segitsen:</l>
					<l>Mintha őfelsége épen abba’ járna,</l>
					<l>Hogy tegnapi művét széjjelrontsa már ma.</l>
				</lg>
				<lg>
					<l>De, ha az isten nem, - segité az ördög,</l>
					<l>Nem is neheztelt, hogy nem neki könyörgött,</l>
					<l>Pártját fogta mindjár’ Puk Mihály népének,</l>
					<l>Mert az ilyen napot tartja ünnepének.</l>
				</lg>
				<lg>
					<l>Fennen hordja Czibak a hatalmas zászlót,</l>
					<l>Melyet ékesíte száz repedés, száz folt,</l>
					<l>Foszlányait a szél összevissza bontja:</l>
					<l>Bónapárténak se’ volt már különb rongya.</l>
				</lg>
				<lg>
					<l>Megy Cziba előre, mindnyájan követik,</l>
					<l>Még a halott is mind fölelevenedik;</l>
					<l>Észreveszi Csóri, hogy szorul a kapca,</l>
					<l>Népét visszanyomják, megfordult a kocka.</l>
				</lg>
				<lg>
					<l>Hamar „Dámi! Jónás!” inti őket elő,</l>
					<l>Hogy Diridongónét tartanák kétfelől;</l>
					<l>Meg is fogták... ámbár dolog az ilyesmi:</l>
					<l>Megtartani egy nőt, ha el akar esni.</l>
				</lg>
				<lg>
					<l>Maga pedig Csóri fut, szalad, hogy lássa</l>
					<l>Minő fordulatot vőn a harc folyása:</l>
					<l>Legelébb is szembe megtalálja Kákát,</l>
					<l>Ki tenyerén hozza hátul a nadrágát.</l>
				</lg>
				<lg>
					<l>Szép, vörös nadrágát tartja két tenyérrel,</l>
					<l>Szalad és futtában jajgat, jajveszékel;</l>
					<l>Kérdi Csóri, mi baj? valami borzasztó?</l>
					<l>- „Jaj uram, a posztó! a szép drága posztó!”</l>
				</lg>
				<lg>
					<l>„Vakapád!” kiáltja Csóri és tovább megy</l>
					<l>Testek halmai közt, mint az Ararát-hegy;</l>
					<l>Lova pej a vértől, - lábát alig húzza</l>
					<l>A nagy vérözönben, - néhol meg is ússza.</l>
				</lg>
				<lg>
					<l>Nyargal a cigányság odafel a dombon,</l>
					<l>Veri az ellenség csaknem minden ponton,</l>
					<l>Bátorság, vitézség neki mindhiába,</l>
					<l>Veti reménységét a horgas-inába.</l>
				</lg>
				<lg>
					<l>Nagy Akasztót Ráspoly már-már utoléri,</l>
					<l>Bár az minden léptén az ölet kiméri:</l>
					<l>Nem is szabadulna, bizony el is veszne,</l>
					<l>Ha sebesen el nem cigánykerekezne.</l>
				</lg>
				<lg>
					<l>Szembe találkozik Csóri a futókkal,</l>
					<l>Megdorgálja őket szemenszedett szókkal,</l>
					<l>S odamondogatván, ekkép fejezi be:</l>
					<l>„Csürhéről futó had! vissza, egyszeribe!</l>
				</lg>
				<lg>
					<l>„Eb legutoljára! eb maradjon hátra!</l>
					<l>Jelszavunk legyen most minden, ami drága:</l>
					<l>Híre, becsülete Nagy-Cigányországnak,</l>
					<l>És előkötője Dundi asszonyságnak!”</l>
				</lg>
				<lg>
					<l>Így kiált a vajda és vágtat előre,</l>
					<l>Szegyen döfi Mismást, hogy egy fának dőle,</l>
					<l>Száját félrehuzta, kiveté a nyelvét,</l>
					<l>Szeme felfordulván kiadá a lelkét.</l>
				</lg>
				<lg>
					<l>Megharagszik Bunyi: „Csúfold az apádat:</l>
					<l>Arra öltsd ki nyelved, arra vond el szádat!”</l>
					<l>S oly erővel lökte a dárdát beléje,</l>
					<l>Hogy mindjárt meghalna, ha még most is élne.</l>
				</lg>
				<lg>
					<l>A vajdát azonban Süsü, Vaczok Peti,</l>
					<l>Kajsza, Csimaz, Nyúlláb harcolva követi,</l>
					<l>Laboda, Koloppal, Juhgége és Habók</l>
					<l>Szoritják az ellent, mint harapófogók.</l>
				</lg>
				<lg>
					<l>Hubi az ülővel, mint egy buzogánnyal,</l>
					<l>Egymaga fölérne kilenc más cigánnyal:</l>
					<l>Sok vitéznek töri ő be koponyáját,</l>
					<l>Mint hajdan betörte az egyszeri kályhát.</l>
				</lg>
				<lg>
					<l>Méltó azt megírni, krónikába tenni.</l>
					<l>Befordult ő egyszer valahová csenni;</l>
					<l>Zárva volt az ajtó: de, találós fővel,</l>
					<l>Beüté a kályhát a kézi ülővel.</l>
				</lg>
				<lg>
					<l>Fejét is bedugta; - de belül a gazda:</l>
					<l>„Mit csinálsz? hol jársz itt?” rá ekkép riaszta;</l>
					<l>Ő pedig az űlőt taszitván előre:</l>
					<l>„Nincsen szükség - kérdi - pipaszársütőre?</l>
				</lg>
				<lg>
					<l>Hanem ez akkor volt. Tudnék én őróla</l>
					<l>Száz ilyen mesét, csak érkezésem volna:</l>
					<l>De nagyobb annál most a legkisebb gondom:</l>
					<l>Pipaszónál, otthon, egyszer majd elmondom.</l>
				</lg>
				<lg>
					<l>Ama híres vajdát követem jelenleg,</l>
					<l>Ki előtt a népség szakadoz, mint felleg;</l>
					<l>Keresi a zászlót, - a zászlós Czibakot,</l>
					<l>Szeretne a fején vágni egy ablakot.</l>
				</lg>
				<lg>
					<l>Megtalálta végre: de ugy is hozzászólt,</l>
					<l>Hogy kezéből mindjár’ kiejté a zászlót;</l>
					<l>Maga is lehajlott az után a földig:</l>
					<l>De a fölvevéssel nem igen törődik.</l>
				</lg>
				<lg>
					<l>Tótágast áll fején; ég felé a lába,</l>
					<l>Megakadt valahogy a nyeregkápába;</l>
					<l>Lelke pedig, amint mennybe iparkodott,</l>
					<l>Feljebb-feljebb mászva, kiment ahol tudott.</l>
				</lg>
				<lg>
					<l>Csóri a zászlónak mindjár’ fülét fogta</l>
					<l>És odaköté azt, hova Dundi szokta:</l>
					<l>Körülkanyarítá a puha derékon,</l>
					<l>Mihez a gyapjúzsák termete is vékony.</l>
				</lg>
				<lg>
					<l>Alig nyerte vissza Dundi a kötőjét,</l>
					<l>Követé a harcba nemes jóltevőjét;</l>
					<l>S tesz olyan fordítást, tesz olyan csudát ott -</l>
					<l>Amit élő ember sohasem is látott.</l>
				</lg>
				<lg>
					<l>De vitéz Laboda sem marad ám hátul,</l>
					<l>Ő sem ijed meg a maga árnyékátul,</l>
					<l>Ő is lelt magához bajvívó cimborát:</l>
					<l>A fogatlan ínyü, göthös, vén Kusztorát.</l>
				</lg>
				<lg>
					<l>Ti, kik ezt halljátok, szaladjatok innen!</l>
					<l>Hallani is jobb lesz e csatát messzünnen;</l>
					<l>Favágó emberhez sem jó állni közel:</l>
					<l>Mert megrug a forgács, hogy többet nem eszel.</l>
				</lg>
				<lg>
					<l>Hát mikor ilyen két dalia csap össze,</l>
					<l>Mennyivel tanácsosb állni tőlük messze!</l>
					<l>Két tüzes mennykő ez... mondom, közel ne várd:</l>
					<l>Mert az egészségnek a szele is megárt.</l>
				</lg>
				<lg>
					<l>Káposztás kertbe néz a derék Laboda,</l>
					<l>Hová szeme céloz, sosem vág ő oda;</l>
					<l>Nem is tud más ember könnyen hozzávetni</l>
					<l>Szeme járásából: m’eziránt fog ütni.</l>
				</lg>
				<lg>
					<l>Jó hogy Kusztorának teljes-lehetetlen</l>
					<l>Célba venni fejét, mert rezeg szünetlen;</l>
					<l>Most a sirban volna - az már kétszerkettő -</l>
					<l>Nemcsak a fél lába, hanem mind a kettő.</l>
				</lg>
				<lg>
					<l>Visszavág s Labodát megsérti bütykőben,</l>
					<l>De nem folyt a vére, mert nincs olyan bőven,</l>
					<l>Száz nadály, száz köppöly sem szína belőle;</l>
					<l>Mind éhen veszett ki bolhája, t...je.</l>
				</lg>
				<lg>
					<l>Hat lika volt immár lábán Kusztorának,</l>
					<l>Mint a tilinkónak, avagy furulyának:</l>
					<l>Most a cigány kardja hetediket csinált;</l>
					<l>Amaz odakapván, űhmget és így kiált:</l>
				</lg>
				<lg>
					<l>„Beh bolond az ember, hogy akkor is harcol,</l>
					<l>Mikor nem tud vágni, legfölebb ha karcol!</l>
					<l>Mikor összelöttyent ina, porcogója,</l>
					<l>Mint a mosogató asszony lágymosója!</l>
				</lg>
				<lg>
					<l>„A dicsőség koncán mit is marakodunk?</l>
					<l>Nehéz eleség az... nincs már hozzá fogunk!</l>
					<l>Minek rontsuk egymást emígy is, amúgy is?</l>
					<l>Békéljünk ki, pajtás: meghalunk mi úgy is!”</l>
				</lg>
				<lg>
					<l>Hadd béküljenek ki, amint kedvök tartja,</l>
					<l>Jobb, ha megnézzük, hogy mit csinál a vajda:</l>
					<l>Hát, öli az embert, ezt az ostoba fajt,</l>
					<l>Széltibe hosszába vágja mint a parajt.</l>
				</lg>
				<lg>
					<l>Bizony ugy is tetszett neki utoljára,</l>
					<l>Mintha övig érő dudva között járna,</l>
					<l>Vesszővel csapdosná, szeldelné a nyakát,</l>
					<l>S hullatná a szép gyom szaporitó magvát.</l>
				</lg>
				<lg>
					<l>Széjjelnéz s kiáltja: „Lassan! hó! megálljunk!</l>
					<l>Nincsen itt ellenség: mi a szöszt csinálunk?</l>
					<l>Se balszárny, se jobbszárny, se gléda, se karéj,</l>
					<l>Csak ez a sok csúnya, istenverte paréj!”</l>
				</lg>
				<lg>
					<l>Felel arra Dundi: „Mit beszélsz te, vajda?</l>
					<l>Látod azt a lovat: Puk Mihály ül rajta!”</l>
					<l>Odanézett Csóri: hát bizony való az!</l>
					<l>Mert igazán ember és igazán ló az.</l>
				</lg>
				<lg>
					<l>No hiszen majd én meg erőtlen pennámmal</l>
					<l>Hozzáfogok, - avagy elbeszélni számmal,</l>
					<l>Azt a nagy viadalt, azt a kemény harcot</l>
					<l>Mely a két vezér közt naplementig tartott!</l>
				</lg>
				<lg>
					<l>Mindenik harcolva költé el ebédét,</l>
					<l>Ugy elégité ki természet szükségét,</l>
					<l>Milyenek például: az ivás, az evés -</l>
					<l>Szóval, mikor bennünk sok van, avagy kevés.</l>
				</lg>
				<lg>
					<l>Utoljára mégis vajda lőn a nyertes:</l>
					<l>Nyakát szeli Puknak, mint valami hentes;</l>
					<l>Puk Mihály a lóról menten le is dőle,</l>
					<l>Puskalövésnyire pattant feje tőle.</l>
				</lg>
				<lg>
					<l>De felugrik mindjárt és szaladni kezd el:</l>
					<l>„Utána!” kiáltják: „fogd meg! - ne ereszd el!”</l>
					<l>Űzi a cigányság, mint agár a nyúlat,</l>
					<l>Mint mikor a macska az egérrel múlat.</l>
				</lg>
				<lg>
					<l>Nem is kerülnének egykönnyen elébe,</l>
					<l>Ha meg nem botlanék a maga fejébe;</l>
					<l>Így bukni különben nem épen hallatlan:</l>
					<l>Hogy valakinek a feje - lábalatt van.</l>
				</lg>
				<lg>
					<l>Hanem ezzel Csóri nem sokat törődik,</l>
					<l>Fusson bár hazáig, vagy földetlen-földig:</l>
					<l>Felszedi a zsákmányt, ami olyan gazdag,</l>
					<l>Hogy csupán bankóbul lenne három asztag.</l>
				</lg>
				<p>Negyedik ének</p>
				<p>Foglalat</p>
				<lg>
					<l>Már cigányországot Színről-színre látod:</l>
					<l>Csóri azt nagy bölcsen Fundálta erősen.</l>
					<l>De, mint egy zimankó, Támad Diridongó</l>
					<l>- Végre, mint mindennek, Vége lesz könyvemnek.</l>
				</lg>
				<lg>
					<l>Diadallal tért meg Csóri Nagy-Idába,</l>
					<l>Állatá a népet körül karikába.</l>
					<l>Ő maga egy hordó tetejére mászott,</l>
					<l>S igy beszélt, miközben kézzel hadonászott:</l>
				</lg>
				<lg>
					<l>„Daliás cigányok! vitéz hadi népem!</l>
					<l>Hűségeteket én köszönöm is szépen;</l>
					<l>Sőt meg is szolgálom, ha az isten éltet,</l>
					<l>Mihelyt egyszer bővebb zsákmányban részeltet.</l>
				</lg>
				<lg>
					<l>„Hisz’ annyi dicsőség jut ma egy legényre,</l>
					<l>Hogy nem egyhamar fog éhezni lepényre,</l>
					<l>Annyi, hogy attól még a hetvenhetedik</l>
					<l>Unokánk lelke is holtra részegedik.</l>
				</lg>
				<lg>
					<l>„Valameddig a víz dombról foly gödörbe,</l>
					<l>Valamíg az erdőn akad egy fa, görbe,</l>
					<l>Valamíg egy tyúk lesz - míg verset faragnak:</l>
					<l>Dicső híre-neve fennmarad e napnak.</l>
				</lg>
				<lg>
					<l>„Hősi tetteinket hirdeti a ponyva,</l>
					<l>Írják krónikába, kalendáriomba;</l>
					<l>Lesz ember, ki egész könyvet is ir rólunk,</l>
					<l>S a világ bámulja mily vitézek voltunk.</l>
				</lg>
				<lg>
					<l>„Sőt nem győzi várni a kiváncsi világ</l>
					<l>Hogy megirja rólunk a szép históriát,</l>
					<l>Hanem bekandikál záros műhelyébe,</l>
					<l>S hirdeti, pletykázza, mily remek lesz műve.</l>
				</lg>
				<lg>
					<l>„Mikor pedig aztán kikerül a kohból,</l>
					<l>Vesz a világ egyet - de csak egyet - abból;</l>
					<l>Töri érte egymást, kézről-kézre kapja,</l>
					<l>Míg piszoktól látszik valami darabja.</l>
				</lg>
				<lg>
					<l>„De a többi könyvek, tetején egy padnak,</l>
					<l>Itélet napjáig mind épen maradnak:</l>
					<l>Annál nagyobb lészen benne nyereségünk:</l>
					<l>Itéletnapig tart a mi dicsőségünk.</l>
				</lg>
				<lg>
					<l>„Mivel hát dicsőség annyi van, mint polyva,</l>
					<l>Vigyen abból kiki, amennyit, gondolja,</l>
					<l>Hogy belőle egyszer el fog birni hátán: -</l>
					<l>Jut abból, marad is; nem jóféle sáfrán.”</l>
				</lg>
				<lg>
					<l>Soká éljenezték ez ostobaságot,</l>
					<l>Azután mindegyik tartotta a zsákot:</l>
					<l>De a vajda így szólt egész komolysággal:</l>
					<l>„Mit akartok, édes fiaim, a zsákkal?</l>
				</lg>
				<lg>
					<l>„Ami keveset az ellenségtül kaptunk,</l>
					<l>Ami csekélységet a pincében hagytunk,</l>
					<l>Az egyébre is kell, marad a közjóra:</l>
					<l>Nem való az nektek borra és cipóra.”</l>
				</lg>
				<lg>
					<l>Morog a cigány nép e beszédet hallván,</l>
					<l>Sorba löki egymást, könyökén vagy karján:</l>
					<l>Baj lenne: de Csóri nem tétováz sokat:</l>
					<l>Kiosztja közöttük a hivatalokat.</l>
				</lg>
				<lg>
					<l>Legelébb azt nézi: kinek van nagy körme</l>
					<l>S kinek keze inkább maga felé görbe;</l>
					<l>Fő adószedővé teszi bölcs Kolopot:</l>
					<l>Tud az bánni pénzzel, aki annyit lopott.</l>
				</lg>
				<lg>
					<l>Azután Akasztót, mert hosszú a lába,</l>
					<l>Fővezérré teszi az ármádiába;</l>
					<l>Süsüre pediglen bizza a pecsétet,</l>
					<l>Minthogy maga is tud vésni, ha eltéved.</l>
				</lg>
				<lg>
					<l>Jó muzsikás lévén nagyszerű Juhgége,</l>
					<l>Alkalmazta Csóri főszámvevőségre;</l>
					<l>Mellé adta ennek a tisztes Labodát,</l>
					<l>Hogy lenne halálig főfő iródeák.</l>
				</lg>
				<lg>
					<l>A közigazgatást ruházza Pitykére,</l>
					<l>Kit Hűvösnek híttak nem igaz nevére;</l>
					<l>Hubinak ellenben, tudománya végett,</l>
					<l>Ada országában fő-céhmesterséget.</l>
				</lg>
				<lg>
					<l>Kérdi Csimaz is, hogy hát ő mirevaló?</l>
					<l>(Csimaz, kivel egykor elszaladt volt a ló)</l>
					<l>„Te fiam? te szabsz a tolvajok közt rendet:</l>
					<l>Téged az isten is bírónak teremtett.”</l>
				</lg>
				<lg>
					<l>Szóla és magához intette Nyúllábat,</l>
					<l>Gondjaira bízott minden iskolákat:</l>
					<l>Nem lehet, ugymond, hogy nyúllábsága óta</l>
					<l>Ne ragadt legyen rá egy kis fehér kréta. -</l>
				</lg>
				<lg>
					<l>Így minden hivatalt, mivel ezren kérik,</l>
					<l>Eloszta, egészen a kutyapecérig;</l>
					<l>Akkor Dundi felé fordítván a rúdat,</l>
					<l>Szíve érzésének így tágíta útat:</l>
				</lg>
				<lg>
					<l>„Dicső nagy férfiú, kedves komámasszony!</l>
					<l>Nem erőltetém, hogy hivatalt válasszon;</l>
					<l>Mert mig az asszonyok nadrágba’ nem járnak,</l>
					<l>Nem valók egyébre... legfölebb huszárnak.</l>
				</lg>
				<lg>
					<l>„Példás vitézséged mint a tükör, ragyog;</l>
					<l>Érdemeid kézzelfoghatóak s nagyok;</l>
					<l>Széles tehetséged el vagyon ismerve,</l>
					<l>Ha nem méltányolnám, isten is megverne.</l>
				</lg>
				<lg>
					<l>„Mivel szolgáljam meg? mivel háláljam meg?</l>
					<l>Érdemid jutalmát hogyan találjam meg?</l>
					<l>Tudnám, ha lehetne; lehetne, h’akarnám:</l>
					<l>Akarnom pedig kell, bármint nem akarnám.</l>
				</lg>
				<lg>
					<l>„Isten látja lelkem mind a két szemével,</l>
					<l>Hogy megelégeltem öreg Évikémmel;</l>
					<l>Ugy szeretem, mint az otthon sült kenyeret:</l>
					<l>Jó a másé is, - de jobb otthon egy szelet.</l>
				</lg>
				<lg>
					<l>„Szeretem én Évát... de, tudja a manó:</l>
					<l>Már hiszen, no, csak nem vajdánénak való!</l>
					<l>Aztán meg, mióta a cethalban lakott,</l>
					<l>Mindig érzem rajta a büdös halszagot.</l>
				</lg>
				<lg>
					<l>„Egy szó annyi mint száz: el kell válnom tőle,</l>
					<l>Ezt kivánja rangom, hivatalom fénye,</l>
					<l>Ezt még más egyéb is... de mit ér a beszéd?</l>
					<l>Adja komámasszony azt a kicsi kezét!”</l>
				</lg>
				<lg>
					<l>Od’adá a kezét Dundi asszony, végig,</l>
					<l>Oda mind a kettőt, egészen könyékig;</l>
					<l>Bizony, aki látta amit cselekedett,</l>
					<l>Azt mondhatta volna hogy rátehénkedett.</l>
				</lg>
				<lg>
					<l>Igy fészkelte magát Csóri vajdasága</l>
					<l>Ellenállás nélkül a nagy boldogságba:</l>
					<l>Hát egyszer csak ehol... amit hinni nehéz...</l>
					<l>Véresen, halványan jő egy falka vitéz.</l>
				</lg>
				<lg>
					<l>Saját népe volt az. Megismeri mindjárt</l>
					<l>Degeszt és Kanálost, félszemű Toportyánt,</l>
					<l>Gyügyüt és a többit, kik harcon elestek;</l>
					<l>Összerántja szemét: „Hát ti mit kerestek?”</l>
				</lg>
				<lg>
					<l>Szóla erre Gyügyü: „Mi biz’ azt keressük,</l>
					<l>Hogy vitéz voltunknak jutalmát vehessük;</l>
					<l>Mert nem oly gyerekség ám az, mint gondolni:</l>
					<l>Vagy akarjuk vagy sem, a hazáért halni.</l>
				</lg>
				<lg>
					<l>„Hát bizony mi, vajda, valamicskét várnánk,</l>
					<l>Amiből tengődjék özvegyünk és árvánk;</l>
					<l>Az sem volna rossz, ha hivatalba tennél:</l>
					<l>Nem mondhatnák rólunk, hogy: ez is ingyen él?”</l>
				</lg>
				<lg>
					<l>Haragosan erre így felelt a vajda:</l>
					<l>„Nem takarodtok el a tüzes pokolba?</l>
					<l>Lesz majd emléketek, olyan mint egy torony,</l>
					<l>Ákombák irással, mint ez a fél karom!”</l>
				</lg>
				<lg>
					<l>Amazok egymásra néztek és hallgattak,</l>
					<l>Fejöket csóválva búsan elballagtak;</l>
					<l>Csóri pedig kezdé, illő vigassággal,</l>
					<l>Menyegzőjét ülni Dundi asszonysággal.</l>
				</lg>
				<lg>
					<l>Hej? micsoda módjok volt akkor a táncban!</l>
					<l>Patak módra folyt a sárgalé a sáncban;</l>
					<l>Akkor volt igazán borjunyúzó péntek!</l>
					<l>Még a nótának is a javával éltek.</l>
				</lg>
				<lg>
					<l>Hát mikor legis-legjobban múlatoznak;</l>
					<l>Fegyver közé fogva egyvalakit hoznak:</l>
					<l>Ki volna egyéb, mint Puk Mihály kapitány?</l>
					<l>Fegyver közé fogta három erős cigány.</l>
				</lg>
				<lg>
					<l>Tántorogva lépked és nehezen halad,</l>
					<l>Feje le van vágva, hozza hóna alatt,</l>
					<l>Behunyott szemével oly szomorún néz ki,</l>
					<l>Hogy csupa kín arra még reá is nézni.</l>
				</lg>
				<lg>
					<l>„Tedd fel a fejedet!” monda Csóri, s inte:</l>
					<l>„Én is voltam olyan szegény ember, mint te;</l>
					<l>Akármit hibáztál, én kegyelmet adok,</l>
					<l>Örömére annak, hogy vőlegény vagyok.”</l>
				</lg>
				<lg>
					<l>Puk Mihály e szóra felnyomá a fejét,</l>
					<l>Csókolá a vajda csizmatalpa helyét,</l>
					<l>S úgy megrugaszkodék a nyitott kapuból,</l>
					<l>Hogy még lóháton sem érték volna utól.</l>
				</lg>
				<lg>
					<l>Míg ezek igy folynak, iszonyú nagy lárma,</l>
					<l>Üvöltés hallatszik, mintha sáska járna.</l>
					<l>Kérdi Csóri, mi baj? de senki se’ felel;</l>
					<l>Maga marad benn csak, a többi kiszelel.</l>
				</lg>
				<lg>
					<l>Gyorsan félretolja a kis ablakfiát,</l>
					<l>Lenéz az udvarra s álé more! kiált.</l>
					<l>Nagy sereg cigánnyal ott jön Diridongó;</l>
					<l>Minden kézbe’ puska, fejsze, villa, bunkó.</l>
				</lg>
				<lg>
					<l>Állt ugyan egynéhány híve Csórinak ott</l>
					<l>(Akiket aznapon hivatalba rakott):</l>
					<l>De azok a pártos ellenség láttára</l>
					<l>Levegőbe tűntek, mint a könnyü pára.</l>
				</lg>
				<lg>
					<l>Szidja Csóri vajdát a közelgő tábor:</l>
					<l>„Meg kell csípni!” ordít „amig el nem lábol;</l>
					<l>Nyársra kell feszítni! forró zsírba hányni!</l>
					<l>Két szeme világát acéllal kivájni!”</l>
				</lg>
				<lg>
					<l>Széjjelveti lábát Csóri mint egy sátor,</l>
					<l>Megáll az ajtóban, tekintete bátor;</l>
					<l>Kardvasán a menteujjal egyet törül:</l>
					<l>„Ide jőjön, aki életének örül!”</l>
				</lg>
				<lg>
					<l>Mondja, és egyszersmind esküvel fogadja,</l>
					<l>Hogy magát életben soha meg nem adja,</l>
					<l>Sok ember kipusztul, míg annyira menne;</l>
					<l>Ám hisz’ próbálja meg, aki Tamás benne.</l>
				</lg>
				<lg>
					<l>Felel Diridongó: „Egy tán mégis akad!</l>
					<l>De mi sokan vagyunk, és te, látom, magad:</l>
					<l>Víjunk ketten, Csóri! a ház elég téres;</l>
					<l>Víjunk ketten; hadd lám: te vagy az a híres?!”</l>
				</lg>
				<lg>
					<l>Fogcsikorgatással végzé a beszédet.</l>
					<l>Csóri az ajtóbul hármat visszalépett.</l>
					<l>Bement Diridongó, de mást nem ereszte,</l>
					<l>A többi az ajtón és ablakon leste.</l>
				</lg>
				<lg>
					<l>Mint mikor az erdőn, nem messzi egymástul,</l>
					<l>Két iszonyu tölgy reng a fejszecsapástul;</l>
					<l>Roppanásuk nekibődül az erdőnek,</l>
					<l>S - amit sose láttam - épen összedőlnek:</l>
				</lg>
				<lg>
					<l>Ugy csap Diridongó össze a vajdával,</l>
					<l>Szeme a szemével, kardja a kardjával;</l>
					<l>Azt hinné az ember: két sebes szélmalom:</l>
					<l>Közel épitette valami félbolond.</l>
				</lg>
				<lg>
					<l>Irhatnék én arról akármennyi lapot:</l>
					<l>Ez s ez hányszor ütött, vagy hány döfést kapott;</l>
					<l>De elégnek tartom ennyit irni mostan,</l>
					<l>Hogy egyszer csak: zupp le, Csóri vajda, holtan?</l>
				</lg>
				<lg>
					<l>Ugy bizony! szörnyet halt; maga is azt hitte;</l>
					<l>Szólítják nevérül: rá sem hederítte;</l>
					<l>Rázzák, ütik, rúgják, kiáltva és bőgve:</l>
					<l>Mindhiába! fekszik, mint egy szenes tőke.</l>
				</lg>
				<lg>
					<l>Egyszer aztán ő is meguná a sokat:</l>
					<l>Fölveti a szemét és széjjelpislogat;</l>
					<l>Hát ím a cigányság ott zsibong előtte,</l>
					<l>Mind olyan rongyonsült, mint annakelőtte.</l>
				</lg>
				<lg>
					<l>„Szentséges Pilátus!” a vajda felkiált,</l>
					<l>„Hol vettétek azt a rongyos libériát?”</l>
					<l>Hanem a cigányok beszélnek egyebet:</l>
					<l>„Ugyan Csóri, hallj szót, töröld ki a szemed.</l>
				</lg>
				<lg>
					<l>Mióta lármázunk és mióta rázunk!</l>
					<l>Horpaszon rugdosunk, a képedre mászunk!</l>
					<l>Te mégis ugy horkolsz, majd megrepedsz bele:</l>
					<l>Szalad az ellenség: mit csináljunk vele?”</l>
				</lg>
				<lg>
					<l>„Hadd lám!” monda Csóri és felugrott gyorsan,</l>
					<l>Megütötte fejét a pincegádorban,</l>
					<l>Mit se’ gondol azzal, nem is jut eszébe,</l>
					<l>Mikor hozhatták őt ebbe a pincébe.</l>
				</lg>
				<lg>
					<l>Szalad a bástyára egy rossz rozsdás karddal,</l>
					<l>A cigány sereg is mind utána nyargal:</l>
					<l>Látja az ellenség táborát, mely épen</l>
					<l>Vissza kezd vonulni sűrü hadi rendben.</l>
				</lg>
				<lg>
					<l>Fegyverükön a nap kelő fénye játszik,</l>
					<l>Olyan sokan vannak! egy hijok se látszik!</l>
					<l>Amin Csóri vajda bámul igen nagyot:</l>
					<l>Hiszen ő már tegnap hirmondót se hagyott.</l>
				</lg>
				<lg>
					<l>„Oh te hálátlan Puk!” kiált hangos szóval,</l>
					<l>„Az én jótettemért így fizetsz te jóval?</l>
					<l>Még te népet gyüjtesz ellenem suttomba?</l>
					<l>Ágyuhoz legények! hol a kartács? bomba?”</l>
				</lg>
				<lg>
					<l>Hamar a cigányság felgyűri az inget,</l>
					<l>Meggyujtja kanócát és körültekinget:</l>
					<l>Minden van, csak por nincs; azért néznek széjjel:</l>
					<l>Vajda örömére ellőtték az éjjel.</l>
				</lg>
				<lg>
					<l>Mert hiszen fölösleg mondanom is itten</l>
					<l>(Gyengébbek kedvéért mégis megemlítem):</l>
					<l>Hogy az ó pincében elaludt a vajda</l>
					<l>S ugy álmodta mindazt, ami esett rajta.</l>
				</lg>
				<lg>
					<l>Nem is telt az egész olyan sok időbe,</l>
					<l>Talán egy órába, legfőlebb kettőbe;</l>
					<l>Ugy hogy, mire a nép felvánszorga másnap,</l>
					<l>Csóri dicsősége indult hanyatlásnak. -</l>
				</lg>
				<lg>
					<l>Megértvén a vajda, hogy miért nem lőnek,</l>
					<l>S találván az okot kielégitőnek,</l>
					<l>Szemét elmereszti, hasát kidüheszti</l>
					<l>És az öklét rázva kiabálni kezdi:</l>
				</lg>
				<lg>
					<l>„Jás ti kócipor had, láttam az anyátok!</l>
					<l>Volna puskaporunk, tudom megbánnátok!</l>
					<l>Itt lövöldöznénk le, az utolsó lábig,</l>
					<l>Sosem érnétek el az akasztófáig!”</l>
				</lg>
				<lg>
					<l>A többi cigány is vérszemet vesz legott:</l>
					<l>„Köszönjétek - ordít - hogy porunk elfogyott!”</l>
					<l>Lehetetlen, hogy ezt ne hallja távolrul -</l>
					<l>Hallja is az ellen, mert lám, visszafordul.</l>
				</lg>
				<lg>
					<l>Hamar a nagy sáncot megrohanni kezdi,</l>
					<l>Három ép ágyuját a kapunak szegzi:</l>
					<l>Bezuhan a kapu az első lövésre,</l>
					<l>De bezzeg nincs ember, aki álljon résre.</l>
				</lg>
				<lg>
					<l>Csóri fővajdának leesett az álla,</l>
					<l>Szíve összelottyant, és magába szálla:</l>
					<l>„Ilyen a szerencse!” gondolá foghegyen,</l>
					<l>„Ha ma égig emelt, holnap alád megyen.”</l>
				</lg>
				<lg>
					<l>Így tünődik Csóri odafen a bástyán,</l>
					<l>Semmerre se’ mozdul, ott marad, mint bálvány;</l>
					<l>De a hős cigányság lót-fut eszeveszve,</l>
					<l>A furólyukba is búna, ha lehetne.</l>
				</lg>
				<lg>
					<l>Mint a túri vásár midőn legtömöttebb,</l>
					<l>S valaki felkurjant: ahol a veszett eb!</l>
					<l>Van lárma, sikoltás, szaladás tétova,</l>
					<l>Ezerféle átok, szitok, zenebona;</l>
				</lg>
				<lg>
					<l>Zsidó kiált: tolvaj! puffan akit vernek,</l>
					<l>Orgonál erősen férfi, asszony, gyermek,</l>
					<l>S mindez a juhszélen, egy lebuj csárdába’</l>
					<l>Olvad fülrepesztő nyers hármóniába:</l>
				</lg>
				<lg>
					<l>Úgy a hős cigányság, vagy talán úgyabban. -</l>
					<l>Tódul az ellenség befelé azonban,</l>
					<l>S mint nagy égzengéskor összefutott juhak,</l>
					<l>A barna vitézek mind rakásra búnak.</l>
				</lg>
				<lg>
					<l>Mindenik leginkább a fejét sajnálja,</l>
					<l>Egyebét ha ménkő üti meg se bánja;</l>
					<l>Nem is látna ottan az ember egy fejet:</l>
					<l>Egészen más tag az, amit látni lehet.</l>
				</lg>
				<lg>
					<l>Kacag az ellenség, - hogy is ne kacagna!</l>
					<l>Kérve kéri Pukot, hogy kegyelmet adna;</l>
					<l>De ő meg akarja mutatni hatalmát:</l>
					<l>„Hozzanak, kiáltja, kéngyertyát, meg szalmát!”</l>
				</lg>
				<lg>
					<l>Mindjár’ teljesiték e parancsolatot,</l>
					<l>Ami a dádéknak úgy szivére hatott,</l>
					<l>Hogy felugrándozva széjjel szaladnának,</l>
					<l>Ha legkisebb egér-útat is kapnának.</l>
				</lg>
				<lg>
					<l>De minthogy szorosan környül vannak véve,</l>
					<l>Környül fogta őket a Puk Mihály népe,</l>
					<l>Szomorúan látják a dolog mivoltát,</l>
					<l>S elkezdik gajdolni e keserves nótát:</l>
				</lg>
				<lg>
					<l>Fáró hesz! Fáró hesz!</l>
					<l>Ále moré! már hogy lesz?</l>
					<l>Meg se halsz, csak megdeglesz.</l>
					<l>Nagy sor ez!</l>
					<l>Vitézséged kárba vesz.</l>
					<l>Ühűm! ühűm! ühűm!</l>
				</lg>
				<lg>
					<l>A szerencse kukhérol:</l>
					<l>Puk Mihály lehóhérol,</l>
					<l>Megsüt mint a gesztenyét,</l>
					<l>Pecsenyét:</l>
					<l>Nem szánja szegény morét,</l>
					<l>Ühűm! ühűm! ühűm!</l>
				</lg>
				<lg>
					<l>Cigányország, ne neked!</l>
					<l>Kiesett a feneked,</l>
					<l>Háj! dikhesz, dsalomáz,</l>
					<l>Dsalomáz:</l>
					<l>Nincs már annak kulimáz!</l>
					<l>Ühűm! ühűm! ühűm!</l>
				</lg>
				<lg>
					<l>Jaj de ki írhatna oly siralmas kótát,</l>
					<l>Amily szomorúan zengették e nótát!</l>
					<l>Kova lágyult meg rá sok ember zsebében:</l>
					<l>Csak nem a kemény sziv Puk Mihály keblében.</l>
				</lg>
				<lg>
					<l>Kéri minden ember: mutassa irgalmát,</l>
					<l>Hiszen nem érdemlik azt a drága szalmát:</l>
					<l>Ő azonban így szól s káromkodik hosszut:</l>
					<l>„De, mikor haragszom, hát kin álljak bosszut?”</l>
				</lg>
				<lg>
					<l>„Én rajtam la!” kiált a nagyszívü vajda,</l>
					<l>Kire az ellenség eddig mit se hajta,</l>
					<l>De mostan leszállott a bástyatetőrül,</l>
					<l>Mint leszáll a kakas a kakasülőrül.</l>
				</lg>
				<lg>
					<l>Igen! mint a kakas, melynek a szomszédné</l>
					<l>Taraját megvérzé, tollait kitépé,</l>
					<l>Sarkantyúját törte, szemétről elűzte:</l>
					<l>Oly szomoru mármost... hanem mégis büszke!</l>
				</lg>
				<lg>
					<l>Oly szomoru Csóri, - de a járásában</l>
					<l>Most is egy vajdához illő méltóság van;</l>
					<l>Nem néz lába alá - akármibe lépne -</l>
					<l>Mint egy pecek, úgy áll Puk Mihály elébe.</l>
				</lg>
				<lg>
					<l>„Én rajtam la!” mondá, „én vagyok a vajda,</l>
					<l>Ha már szemed olyan debreceni fajta,</l>
					<l>Hogy nem ismered meg a te jóltevődet,</l>
					<l>Ki előtt ugy álltál, mint én most előtted.</l>
				</lg>
				<lg>
					<l>„Háládatlan ember! vagy nem jut eszedbe</l>
					<l>Mikor a fejedet hoztad a kezedbe?</l>
					<l>Összevissza gyúrtad reszkető kezeddel,</l>
					<l>Míg én azt nem mondtam: tedd fel, fiam, tedd fel.</l>
				</lg>
				<lg>
					<l>„Körmeim közt voltál. Féltetted az irhát;</l>
					<l>Megroppanthattalak volna, mint egy bolhát,</l>
					<l>Most lelked vacsorán volna Pilátusnál:</l>
					<l>De több az emberség a káposztás husnál.</l>
				</lg>
				<lg>
					<l>„Töltsd boszúdat rajtam, ha rávisz a lélek,</l>
					<l>Ha már oly nagyon esz az a f... méreg;</l>
					<l>De mit vétett ez a szegény ribilliú?</l>
					<l>Mind ártatlan ez, mint a ma született juh.</l>
				</lg>
				<lg>
					<l>„Olyan áldott nép ez, hogy kenyérre kenni</l>
					<l>S mint a sajtkukacot, meg lehetne enni:</l>
					<l>Könnyen megneheztel, de kibékül mindjár’:</l>
					<l>Fogadom, hogy terád egy se’ haragszik már.</l>
				</lg>
				<lg>
					<l>„Én meg... ezerszerte jobb vagyok őnálok:</l>
					<l>Mint az érett gyümölcs, szinte széjjelmállok,</l>
					<l>A csupa jóságtul kásás vagyok, parázs;</l>
					<l>Az a nagy csuda, hogy el nem hord a darázs.</l>
				</lg>
				<lg>
					<l>„No de légy bár süket mind e szép szavakon,</l>
					<l>Az én jóságomat nézd te ámbár vakon,</l>
					<l>Akasztass fel engem, ha tetszik, magamat:</l>
					<l>Csak ne bántsd Évámat és szép két fiamat.</l>
				</lg>
				<lg>
					<l>„Oh drága rajkóim! oh hűséges Évám!</l>
					<l>Azér’ bődül a sors, mint egy gulya, énrám,</l>
					<l>Hírem lobbanása azér’ lett - csütörtök,</l>
					<l>Hogy megútáltalak; belém bujt az ördög.</l>
				</lg>
				<lg>
					<l>„Engedd látnom őket, egyszer, utoljára,</l>
					<l>Azután nem bánom, huzzanak a fára!</l>
					<l>Azt is megmutatom, hol vagyon a kincsem,</l>
					<l>Csak legyen, aki majd felhozni segitsen.”</l>
				</lg>
				<lg>
					<l>Oly szívrehatóan beszéle a vajda,</l>
					<l>Hogy csak dűlt az ember, ki jobbra, ki balra;</l>
					<l>Maga Puk Mihály is, a hasát megfogván,</l>
					<l>Szoritá a száját, erősen makogván.</l>
				</lg>
				<lg>
					<l>De mikor a vajda kincseit említé,</l>
					<l>Orrán pápaszemét feljebb emelíté,</l>
					<l>Füleit hegyezvén igy kiálta fel: „Nos?</l>
					<l>Ez az ember mégsem egészen bolondos!”</l>
				</lg>
				<lg>
					<l>Hanem a cigányok - bár nem mondják szembe -</l>
					<l>Vannak a vezértől külön értelembe’:</l>
					<l>Csóri megbolondult! - suttogák bámulva;</l>
					<l>Bizony, a mi fejünk meg van bolondulva!</l>
				</lg>
				<lg>
					<l>Puk Mihály azonban jóval fizet jóér’:</l>
					<l>„Kegyelem, kiálta, nem vagyok én hóhér,</l>
					<l>Tréfa volt az egész, hogy nevessünk rajta,</l>
					<l>Egy szál hajatok sem fog görbülni, vajda.”</l>
				</lg>
				<lg>
					<l>Titkon pedig így szól, minthogy igen eszes:</l>
					<l>„No hé! hol van a kincs? mindjár’ odavezess!”</l>
					<l>Egyedűl követte a vajdának utját,</l>
					<l>Mert nem akarná, hogy a többiek tudják.</l>
				</lg>
				<lg>
					<l>Szobáról szobára vezeté a cigány,</l>
					<l>Nem, mintha a járást nem tudná Nagy-Idán.</l>
					<l>De környékezi már néminemü kétség,</l>
					<l>S fiait keresi, meg a feleségét.</l>
				</lg>
				<lg>
					<l>Nincs azoknak ottan se’ híre, se’ hamva.</l>
					<l>„Ahá! visszamentek, gondolá, a halba?”</l>
					<l>Az egész bolondság előtte ugy rémlik,</l>
					<l>Hogy talántán nem is való az, csak félig.</l>
				</lg>
				<lg>
					<l>Csak kérdezi Puk, hogy hol lesz már a kincse:</l>
					<l>„Isten benne tudós - sohajt - van-e? nincs-e?”</l>
					<l>Megy az ó pincébe, keresi az ajtót,</l>
					<l>Nem leli... hogy lelné, ahol sohasem volt!</l>
				</lg>
				<lg>
					<l>Körösleg, a pince falain tapogat:</l>
					<l>„Csak a kulcsot lelném! vagy bár a kulcslyukat!</l>
					<l>Nem baj a kincs! nagyobb az, hogy nem találom...</l>
					<l>Száz ébrenlételnél többet ér egy álom!”</l>
				</lg>
				<lg>
					<l>Így beszélt a vajda, füleit vakarván;</l>
					<l>Puk Mihály is hallá, hinni nem akarván.</l>
					<l>Néz egy szögeletbe, pápaszemes orral -</l>
					<l>S mintha aranyokat látna ottan, sorral.</l>
				</lg>
				<lg>
					<l>Nagy darabok voltak, mint az ember ökle,</l>
					<l>A pince zugába szanaszét lelökve:</l>
					<l>Fényes szép kardjával megpiszkálta... hanem</l>
					<l>Ő se’ mondta, mi volt - én se’ hiresztelem.</l>
				</lg>
				<lg>
					<l>Meg nem gáncsoljátok szegény költő dalát:</l>
					<l>Puk Mihálynak irta ebben diadalát;</l>
					<l>Méltó oly vitézség, mint az övé, erre:</l>
					<l>Más babér nem termett e dicső fegyverre.</l>
				</lg>
				<lg>
					<l>Boszús képpel hagyá a kincstárat oda</l>
					<l>És vitézeinek ily parancsot ada:</l>
					<l>Hogy a cigányokat ebrudon kivessék;</l>
					<l>Tetszős volt azoknak ez a kötelesség.</l>
				</lg>
				<lg>
					<l>Kettő nagy doronggal a kapuhoz állott,</l>
					<l>A többi riasztá a szép cigányságot:</l>
					<l>„Fuss moré, ahogy tudsz!” ők szaladtak sorra,</l>
					<l>Kapu küszöbénél nagyokat ugorva.</l>
				</lg>
				<lg>
					<l>Rúdját ama kettő úgy tartja keresztbe,</l>
					<l>Hogy át kell ugorni sebes futás közbe;</l>
					<l>Nem magasan tartják, de neki lóditják</l>
					<l>S a szegény dádékat repülni tanitják.</l>
				</lg>
				<lg>
					<l>Már csupán a vajda volt odabenn, maga:</l>
					<l>Ő is nagykomolyan rúd felé ballaga,</l>
					<l>Hol a végit nézte, hol pedig középen,</l>
					<l>Látszott, hogy szeretné kikerülni szépen.</l>
				</lg>
				<lg>
					<l>Egyszer nagyot ugrik, de nem ám előre,</l>
					<l>Hanem egyenest fel, fel a levegőbe,</l>
					<l>Amazok a rúdat felkapák üresen:</l>
					<l>Rúd alatt a vajda kisuhant ügyesen.</l>
				</lg>
				<lg>
					<l>Visszanézett egyszer és fügét mutatott;</l>
					<l>Akkor aztán ő is a többivel tartott,</l>
					<l>Kik, mihelyt künn voltak, úgy megiramodtak,</l>
					<l>Hogy most is szaladnak, ha meg nem állottak.</l>
				</lg>
			</div>
		</body>
	</text>
</TEI>