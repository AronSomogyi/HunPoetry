<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="AranyJ_00597_2451" xml:lang="hu" xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">BOLOND ISTÓK</title>
				<author>
					<persName>
						<surname>Arany</surname>
						<forename>János</forename>
					</persName>
					<date from="1817" to="1882">1817-1882</date>
					<idno type="VIAF">95251869</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Vida</surname>
						<forename>Bence</forename>
					</persName>
					<persName>
						<surname>Bajzát</surname>
						<forename>Tímea</forename>
						<forename>Borbála</forename>
					</persName>
					<persName>
						<surname>Karabulut</surname>
						<forename>Aslihan</forename>
					</persName>
					<persName>
						<surname>Szlávich</surname>
						<forename>Eszter</forename>
					</persName>
					<persName>
						<surname>Timári</surname>
						<forename>Mária</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">44</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>BOLOND ISTÓK</title>
					<author>
						<persName>
							<surname>Arany</surname>
							<forename>János</forename>
						</persName>
						<idno type="VIAF">95251869</idno>
					</author>
					<relatedItem type="copyText">
						<bibl>
							<title>Arany János összes költeményei</title>
							<date when="1997-11-12"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/00500/00597"/>
							<respStmt>
								<resp>Original Electronic Edition</resp>
								<persName>
									<surname>Drótos</surname>
									<forename>László</forename>
								</persName>
								<persName>
									<surname>Hevele</surname>
									<forename>István</forename>
								</persName>
								<persName>
									<surname>Pétery</surname>
									<forename>Kristóf</forename>
								</persName>
								<persName>
									<surname>Varga</surname>
									<forename>Mónika</forename>
								</persName>
								<persName>
									<surname>Kiss</surname>
									<forename>András</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>BOLOND ISTÓK</head>
				<p>1850 - 1880</p>
				<p>Első ének</p>
				<p>(1850)</p>
				<p>Bolond Istók bekukkan a világba s megkezdi vándorlását.</p>
				<p>1</p>
				<lg>
					<l>Kedvem van énekelni (ritka kedv</l>
					<l>Egy idő óta!) s ami több, vigat,</l>
					<l>Vagy víg-szomorkást, melyben játszi nedv</l>
					<l>(Humor) nevetett s olykor szívre hat.</l>
					<l>Ám lássa múzsám, hogyha belekezd</l>
					<l>Bolond Istókként, és belészakad</l>
					<l>A legderekán, vagy már kezdetin is,</l>
					<l>Mielőtt alányomhatta volna: finis.</l>
				</lg>
				<p>2</p>
				<lg>
					<l>Szeretem én langy május-reggelen</l>
					<l>A permet-essőt, mely gyéren aláhull,</l>
					<l>Csillámfonalkint, a dörgéstelen,</l>
					<l>Napszűrte felhők tiszta fátyolárul,</l>
					<l>Midőn a tájnak élénk zöldje lenn,</l>
					<l>A szőke fényü légből visszahárul</l>
					<l>És sárgazölddé lesznek a sugárok,</l>
					<l>Melyekben a kelő nap átszivárog.</l>
				</lg>
				<p>3</p>
				<lg>
					<l>Szeretem a hölgy szép szemét, midőn</l>
					<l>Egyszerre könnyet hullat és mosolyg,</l>
					<l>S a még le nem simult bánatredőn</l>
					<l>Félénk örömnek kétes lángja bolyg.</l>
					<l>Szeretem, hogyha - mint tavasz-mezőn</l>
					<l>Árnyékot napfény - tréfa űz komolyt:</l>
					<l>Ez a hullámos emberszív nedélye:</l>
					<l>Halandó létünk cukrozott epéje.</l>
				</lg>
				<p>4</p>
				<lg>
					<l>Szeretem nézni (bár lábam ügyetlen)</l>
					<l>Komoly-vig táncod, keleti fajom:</l>
					<l>Mikor feljajdul rátermett kezekben</l>
					<l>A hegedű s méláz a cimbalom;</l>
					<l>És olykor a bú fátyola lelebben</l>
					<l>S kiront a jókedv táncban és dalon:</l>
					<l>Egy élet e tánc, melyben lélek a dal:</l>
					<l>Kevés öröm, vegyítve sok bánattal.</l>
				</lg>
				<p>5</p>
				<lg>
					<l>Hanem dologra. Kit s mit akarék</l>
					<l>Megénekelni csak? Tudj’ a manó,</l>
					<l>Hiszen nem is gondoltam arra még;</l>
					<l>Pedig, könyörgök, azt előre jó</l>
					<l>Megtudni mégis: ki az a derék,</l>
					<l>S mi rajta megénekleni való,</l>
					<l>Mielőtt az ember a jámbor papirra</l>
					<l>Tiz vagy tizenkétszáz verset leirna.</l>
				</lg>
				<p>6</p>
				<lg>
					<l>Hogyan kezdém hát? lássuk ott elül.</l>
					<l>„Kedvem... szomorkást... játszi nedv...” Igen;</l>
					<l>Tovább! talán még hősem is kerül:</l>
					<l>Ahá! Bolond Istók: ez jó nekem!</l>
					<l>Istók, szerény név, s rája címerül</l>
					<l>Az a Bolond szó illik képtelen:</l>
					<l>Gyöngynév! s mi terjedt fogna lenni, ha</l>
					<l>Viselné az egész familia!</l>
				</lg>
				<p>7</p>
				<lg>
					<l>Megvan. Tehát Bolond Istók. Legyen.</l>
					<l>Bár hősi tette most nem jut eszembe,</l>
					<l>S a monda sem fog rá semmit, egyen</l>
					<l>Kivül: mikor bekukkant Debrecenbe,</l>
					<l>De hát azért én lantom letegyem?</l>
					<l>Nem én! neki gyürkőzöm jóhiszembe:</l>
					<l>Nem ő az első, kinek érdemét a</l>
					<l>Hisztórikus csinálja, vagy poéta.</l>
				</lg>
				<p>8</p>
				<lg>
					<l>Különben én igazságos leszek,</l>
					<l>Más érdemét Istókra nem ruházom:</l>
					<l>S ha mit netán az övéhez teszek,</l>
					<l>Kárt amiatt másik bolond ne lásson.</l>
					<l>Éljen, ki nagy bolond volt, mint ezek!</l>
					<l>No már, az első versben kér’m alásson</l>
					<l>Nem Istók, hanem Hűbelé Balázs</l>
					<l>Érdeme volt a mindenbe kapás.</l>
				</lg>
				<p>9</p>
				<lg>
					<l>Evvel tartoztam a históriának.</l>
					<l>Könnyült kebellel most jerünk odább:</l>
					<l>Ki volt Istók? szüléi kik valának?</l>
					<l>Ki nagy-, szép-, ős-, déd-apja s így tovább?</l>
					<l>Bohó kérdés! otromba egy kivánat!</l>
					<l>Hát tudom én minden feje-fokát?</l>
					<l>Annyit tudok, hogy első e családfán,</l>
					<l>Ki magát lóvá hagyta tenni: Ádám;</l>
				</lg>
				<p>10</p>
				<lg>
					<l>S hogy föl nem vette a családnevet,</l>
					<l>Annak oka, mert nem volt még divatban,</l>
					<l>Vagy szégyenelte kissé, meglehet,</l>
					<l>Ádám apó; de az mindegy; miattam</l>
					<l>Viselje bárki azt, amit szeret,</l>
					<l>Az igaz név előbb-utóbb kipattan,</l>
					<l>S minél több névvel és címmel takarják,</l>
					<l>Annál hamarébb kiüti a szarvát.</l>
				</lg>
				<p>11</p>
				<lg>
					<l>Ezt sem azért mondám, hogy vele bántsak</l>
					<l>Valakit - oh dehogy! távol legyen!</l>
					<l>Ahhoz konyíték félvállról csupáncsak</l>
					<l>(Mit nem vehetni tőlem rossz neven),</l>
					<l>Hogy ünnepelt hősem nem áll magán csak,</l>
					<l>Mint egy bitófa, a lét-ösvenyen,</l>
					<l>Hanem vannak szerelmes rokoni -</l>
					<l>S széles családja mindenütt honi.</l>
				</lg>
				<p>12</p>
				<lg>
					<l>Egyébaránt becsületére válik,</l>
					<l>Hogy, amikép bölcsőben fölvevé,</l>
					<l>Ő e nevet viselte mindhalálig,</l>
					<l>Nyiltan, anélkül hogy szégyenlené:</l>
					<l>De a többi rokonja, mind egy szálig,</l>
					<l>Titkolja és még rá’dásul kevély...</l>
					<l>Mondják, e földön nincs elégedés:</l>
					<l>Ki zúgolódik hogy... esze kevés?</l>
				</lg>
				<p>13</p>
				<lg>
					<l>Azt még Bolond Istók se tette, mert</l>
					<l>(Négy szem között) nem volt hozzá esze,</l>
					<l>S ha olykor ő valamit feltekert,</l>
					<l>Az nem az ész volt, csak helyettese,</l>
					<l>Egy töksi homlok, mint a szénakert</l>
					<l>Indái közt az órjás csemege,</l>
					<l>Melyről aligha fogná phrenelóg</l>
					<l>Jóslani, hogy belőle zseni lóg.</l>
				</lg>
				<p>14</p>
				<lg>
					<l>Nincs ostobább, mint a külső idombul</l>
					<l>Belbecsre vonni következtetést;</l>
					<l>Megengedjen dr. Gall, de bolondul</l>
					<l>Keresi hajszálak közt az észt,</l>
					<l>(A dinnye az csak, mely úgy jó, ha kondul,)</l>
					<l>S nem mindig hősi termet ad vitézt:</l>
					<l>Például, ott van a kis törpe lengyel,</l>
					<l>Szegény! ő meglehetős majom-ember.</l>
				</lg>
				<p>15</p>
				<lg>
					<l>Ki éneklendi meg dicső csatáit?</l>
					<l>S ki hallja meg a költő énekét?...</l>
					<l>Azonban Istókhoz térnem muszáj itt,</l>
					<l>Nem is kerítek ily nagy fenekét,</l>
					<l>Pegazusom még most szépen leszállit,</l>
					<l>De, ha tovább sarkantyuzom, le-vét:</l>
					<l>Jobb lesz tehát gyalog sétálnom addig,</l>
					<l>Hol hősem első nyikkanása hallik.</l>
				</lg>
				<p>16</p>
				<lg>
					<l>Füstös vityilló gunnyaszt egyedül</l>
					<l>Puszta-középen, mint egy vén banya,</l>
					<l>Ki gombolyagba töpörödten ül</l>
					<l>S élére áll födetlen kóc haja;</l>
					<l>Két asszu kar az oszlop kétfelül,</l>
					<l>Melyekre lebókol a csősz tanya:</l>
					<l>De mellyik tartja egymást: oszlopok</l>
					<l>A kunyhót? vagy viszont? kétes dolog.</l>
				</lg>
				<p>17</p>
				<lg>
					<l>Midőn azt mondom: „tartja” annyi mint-</l>
					<l>Ha mondanám: „tartotta, egykor, régen”:</l>
					<l>Mert már biz annak híre-hamva sincs:</l>
					<l>Nem úgy csinálták, hogy örökös légyen.</l>
					<l>Palotát épit a dús, kéjekint,</l>
					<l>Századok élte van szilárd kövében:</l>
					<l>De ő csak egy szú, féreg, vagy penész,</l>
					<l>Mely egydarabig őröl, váj, tenyész,</l>
				</lg>
				<p>18</p>
				<lg>
					<l>Avval kimúlik. Oh mért örökíted</l>
					<l>A halandóság emlékezetét</l>
					<l>Halandó ember? és mért nehezíted</l>
					<l>Az elválást attól, mi nem tiéd?</l>
					<l>Elhunyt apáid által létesített</l>
					<l>Minden műemlék nemde nem sötét</l>
					<l>Koporsó, mely körül az egykor éltek</l>
					<l>S kimultak árnya leng; mint gyász kisértet?</l>
				</lg>
				<p>19</p>
				<lg>
					<l>Nem volna-é jobb, mint szokás halottal</l>
					<l>Elásni a köntöst, melyet viselt, -</l>
					<l>Megsemmisítni hajlékát legottan</l>
					<l>S utána föl nem hagyni semmi jelt,</l>
					<l>Hogy az uj nemzedék frissen, nyugodtan</l>
					<l>Virulna helyén, mint tavaszra kelt</l>
					<l>Természet, amelynek föl nem találnád,</l>
					<l>Új életében, mult évi halálát?</l>
				</lg>
				<p>20</p>
				<lg>
					<l>Azonban ezt én fütyülöm, szegény</l>
					<l>Poéta, vagy tán csak versifikátor,</l>
					<l>Gondolva, hogy zarándok jövevény</l>
					<l>Számára elég egy veszendő sátor,</l>
					<l>Amely, ha bujdosója tova mén,</l>
					<l>Leroskadván, legyen földdé magátol:</l>
					<l>Palotám persze nincs; ha volna, tán, tán</l>
					<l>Máskép beszélnék. Hátha megpróbálnám!</l>
				</lg>
				<p>21</p>
				<lg>
					<l>Füstös vityilló áll tehát, vagy ül,</l>
					<l>Vagy guggol, összetörped, zsugorog</l>
					<l>Sik pusztaságban, mélán, egyedül;</l>
					<l>Körötte dúlakodó viharok</l>
					<l>Egymás hajába estek. Zúg, repül</l>
					<l>A szél, - a vemhes felleg kavarog;</l>
					<l>Borult az ég: a támadó veszély</l>
					<l>Láttára elfödé szemét az éj.</l>
				</lg>
				<p>22</p>
				<lg>
					<l>Sötét van; ámbár a felhő szivén</l>
					<l>Tűz-fájdalomként gyakran átnyilallik</l>
					<l>Egy-egy villámlás - egy rövidke fény -</l>
					<l>Mire a felleg kínmoraja hallik,</l>
					<l>Stb. - De minek vesződöm én</l>
					<l>Ezekkel? innen-onnan meghajnallik</l>
					<l>S addig benézünk a csősz-kaliba</l>
					<l>Méccsel világitott titkaiba.</l>
				</lg>
				<p>23</p>
				<lg>
					<l>Középen, t. i. a terem</l>
					<l>Közepén; négykézláb egy bizonyos állvány</l>
					<l>Áll, mint komoly bölcs, szenvedélytelen,</l>
					<l>Nehézke méltósággal pauzálván;</l>
					<l>Dagasztó lábnak híják sok helyen;</l>
					<l>Öblös tekenőt emel görbe vállán,</l>
					<l>Melyben, kovásztól szellemet ha nyér,</l>
					<l>Feltámad a rozs, mint élő kenyér.</l>
				</lg>
				<p>24</p>
				<lg>
					<l>E lóca mellett, vagy épen alatta,</l>
					<l>Fetrenge földön egy új csecsemő,</l>
					<l>Pogányul ordítván az istenadta</l>
					<l>Hogy szinte rászakadt a tekenő, -</l>
					<l>Talán jövendő életét siratta?...</l>
					<l>A rossz fedélen átcsurgó eső,</l>
					<l>Mely, tóba gyülvén, majd felvette őt,</l>
					<l>Szolgáltatá az első feredőt.</l>
				</lg>
				<p>25</p>
				<lg>
					<l>Nem messze tőle, eszméletlenül</l>
					<l>Fekütt, a nyirkos szobaföldre végig-</l>
					<l>Omolva egy nő; karja merevül</l>
					<l>Egy tészta volt... mind a kettő könyékig;</l>
					<l>És senki, senki sincs rajtok kivül</l>
					<l>Jelen, hogy ápolást nyujthatna nékik;</l>
					<l>Egy lélek sincs... csupán egy; ott a vackon</l>
					<l>Halállal küzködő öreg vak asszony.</l>
				</lg>
				<p>26</p>
				<lg>
					<l>A csősz... no, a vén csősz, mint rendesen,</l>
					<l>Távol serénykedik hivatalában,</l>
					<l>Horkolva lelkiösméretesen</l>
					<l>Valahol a vetések oldalában;</l>
					<l>Se’ a mennydörgő mennykő fénye, sem</l>
					<l>A zápor, mely hull isten-igazában,</l>
					<l>Nem képes, hogy kiforditott bundája</l>
					<l>Álmaiból a hű embert kivájja.</l>
				</lg>
				<p>27</p>
				<lg>
					<l>Alszik tehát: álmában hortyogat,</l>
					<l>Élvezve sok szép lelki látományt,</l>
					<l>Markol temérdek csősz-garasokat,</l>
					<l>Üveg pálinkát és pipa dohányt;</l>
					<l>Hatalma roppant: akár a lovat</l>
					<l>Behajtsa törvényes zálog gyanánt,</l>
					<l>Akár elnézze, (holmi kis jutalmat</l>
					<l>Beszámitván) a megtérdelt tilalmat.</l>
				</lg>
				<p>28</p>
				<lg>
					<l>De, bár alunnék ítélet napig,</l>
					<l>Azt mégse álmodná meg, hogy mi történt</l>
					<l>Ott, hol az „anyjok” és „a lyány” lakik;</l>
					<l>Az ember ilyet sose képzel önként,</l>
					<l>Nem is dukál az eskető papig</l>
					<l>Gondolni rá. Hisz érti ő a törvényt:</l>
					<l>Hogy volna máskép, télen úgy, mint nyáron,</l>
					<l>Hites személy, kerűlő a határon!</l>
				</lg>
				<p>29</p>
				<lg>
					<l>Pedig való volt, szemmellátható,</l>
					<l>Csak az öreg vak nem láthatta szemmel,</l>
					<l>Hogy mit palástol gondosan Kató.</l>
					<l>Szegény asszony! lefekütt jóhiszemmel,</l>
					<l>Azon siralmas, de önmegadó,</l>
					<l>Szivnyugtató keresztyén érzelemmel,</l>
					<l>Hogy, istenfélőnek nevelve lyányát,</l>
					<l>Eleget élt elnyerni koronáját.</l>
				</lg>
				<p>30</p>
				<lg>
					<l>S már látta azt, az égi koronát,</l>
					<l>Már bomladoztak földi köteléki,</l>
					<l>Midőn egy éles hang: „kovát! kovát!”</l>
					<l>Majd csakhogy a kezéből nem üté ki</l>
					<l>Az égi kincset. Fölriada hát:</l>
					<l>Füle zúg...? nem tudá, higyen-e néki:</l>
					<l>Várt egy kicsinyég, majd irtóztató</l>
					<l>Hangon üvölte: „Gyermekem! Kató!”</l>
				</lg>
				<p>31</p>
				<lg>
					<l>De a lyány, kit becsületes nevérül</l>
					<l>Többször szólíta, egyszer sem felelt;</l>
					<l>Erőlködék hát fölkelni helyérül</l>
					<l>Az aggnő, ami nem menvén, fülelt:</l>
					<l>„Kié az a gyermek?” kérdé, szivérül</l>
					<l>Lehazudandó a mázsás terhet,</l>
					<l>„Miért nem szól az anyja, vagy te, lyányom?</l>
					<l>Vagy itt hagytál beteg... halálos ágyon?”</l>
				</lg>
				<p>32</p>
				<lg>
					<l>Ismételé, de válasz nem jöve</l>
					<l>A többször ujra kérdező szavakra:</l>
					<l>Az ég villámra villámot löve,</l>
					<l>Csak az felelt; isten tüzes haragja;</l>
					<l>S nem messze immár lángoló köve</l>
					<l>Miatt kigyulván egy nagy szénaboglya</l>
					<l>Irtózatos robajjal porraégett...</l>
					<l>Intés gyanánt a gazda bűne végett.</l>
				</lg>
				<p>33</p>
				<lg>
					<l>Igy, mikor én mindentől elhagyottan</l>
					<l>(Tavaly nyáron[177] esett, nem költemény)</l>
					<l>Kergette önnön lelkemtül futottam,</l>
					<l>És láthatáromon nem volt remény -</l>
					<l>S kétségb’esés örvényeig jutottan</l>
					<l>Kezem égre emelni nem merém:</l>
					<l>Egy - asztagomba feddőleg hajított -</l>
					<l>Villám-üszök imádkozni tanított.</l>
				</lg>
				<p>34</p>
				<lg>
					<l>Ekkor (a mondott éjjel, nem tavaly)</l>
					<l>Eszmélni látszék az elhalt leány,</l>
					<l>Kebléből hosszu és nehéz sohaj</l>
					<l>Erőlködött halványkék ajakán;</l>
					<l>De a színt képzelem csak, mert olaj</l>
					<l>Nem volt a mécsben, igy nem láthatám;</l>
					<l>Gondolta a mécs, minek égne jobban,</l>
					<l>Hol egy vak, egy kisded s egy félhalott van.</l>
				</lg>
				<p>35</p>
				<lg>
					<l>Két félhalott inkább: az, ki sohajta</l>
					<l>S ki azt meghallá és megismeré;</l>
					<l>Reszketve nyilt meg a koros nő ajka;</l>
					<l>Testét halálos harmat kiveré;</l>
					<l>Üres szemével - mintha volna rajta</l>
					<l>Mit nézni - bámult a sohaj felé:</l>
					<l>Azt várta tán, hogy több is jőjön... és</l>
					<l>Valóban jött is egy süket nyögés.</l>
				</lg>
				<p>36</p>
				<lg>
					<l>Az ifju nő, vagy inkább hajadon,</l>
					<l>Vagy egyik sem... - no a mely’k jobban illik, -</l>
					<l>Még folyvást ott hevert a pamlagon</l>
					<l>(Az istenadta földön t. i.)</l>
					<l>Szemei zárvák, keblébe szabadon</l>
					<l>Nem jár a szellő; még ájulva mindig:</l>
					<l>De mintha lelke így is érzené</l>
					<l>A szemrehányást, nyugtalan belé.</l>
				</lg>
				<p>37</p>
				<lg>
					<l>Tulajdonkép nem is volt szemrehányás</l>
					<l>Az, melybe mostan az aggnő kitört:</l>
					<l>Átok-, halál-, és kárhozat-kivánás</l>
					<l>Volt, mely egy szóban káromol s könyörg;</l>
					<l>Midőn sebet a lélek önmagán ás -,</l>
					<l>Kétségbeesésben talál gyönyört,</l>
					<l>És, mint vészföcske a hullám-csatában,</l>
					<l>Magasra, mélyre száll önviharában.</l>
				</lg>
				<p>38</p>
				<lg>
					<l>Oly állapot volt ez, mint aminőt</l>
					<l>Jóbnak tanácsolt a házsártos asszony:</l>
					<l>„Átkozd meg tenmagad” készlette őt</l>
					<l>„És halj meg!...” Volt esze, hogy rá ne hajtson.</l>
					<l>Nem is hajtott rá, - így szépen kinőtt</l>
					<l>Fekélyiből; de öregünk a vackon,</l>
					<l>Ki oly türelmes, mint Jób, nem vala,</l>
					<l>Megátkozá magát és... meghala.</l>
				</lg>
				<p>39</p>
				<lg>
					<l>E percben a tiszteletes homályban,</l>
					<l>Milyet haldokló mécs idéz elő,</l>
					<l>Két tünemény jelent meg a szobában:</l>
					<l>Ifjú az egyik, fürge, víg, merő</l>
					<l>Hús, vér, egészség; büszke hév szavában,</l>
					<l>Sajátja szépség, szellem, kedv, erő,</l>
					<l>Arcán elégséges remény világolt</l>
					<l>Átfényleni egy örökkévalóságot.</l>
				</lg>
				<p>40</p>
				<lg>
					<l>E volt az Élet. Szemközt vele, lomhán</l>
					<l>Egy más alak is tántorgott elé,</l>
					<l>Szúette karjait keresztbe fonván;</l>
					<l>Bordája szürkén dűlyedt kifelé;</l>
					<l>Köntöse nem volt, egy halotti ponyván</l>
					<l>Kivűl, mely, ámbár sarkait veré,</l>
					<l>Nem takará el a váz semmi tagját,</l>
					<l>Kitünteté minden bötykét s darabját.</l>
				</lg>
				<p>41</p>
				<lg>
					<l>Röviden, egy górlábu, hórihorgas</l>
					<l>Csontváz jelent meg: ollyan, amivé</l>
					<l>Leszünk mindnyájan, hogyha majd lesorvad</l>
					<l>Rólunk az, ami éltünket tevé, -</l>
					<l>És nem marad más: kaponya, meg ordas</l>
					<l>Csontok, melyekről a hust leszedé</l>
					<l>Ugyanaz a lég, mely éltette hajdan,</l>
					<l>(Azért hizlalta, hogy levágja majdan.)</l>
				</lg>
				<p>42</p>
				<lg>
					<l>Csontváz! halálfej! Írtózom. De mért</l>
					<l>Iszonyodik az ember önmagátul?</l>
					<l>Ez a fő, mely ma képzel, gondol, ért,</l>
					<l>E mellkosár (mely néha fáj, galádul!)</l>
					<l>E kéz, mely mostan is cérnára mért</l>
					<l>Sorokat irkál, rímbe szedve hátul:</l>
					<l>Mindez halálfej, csontváz, - nemde nem?</l>
					<l>Egy év különbség, vagy tán annyi sem.</l>
				</lg>
				<p>43</p>
				<lg>
					<l>Hidegen állt meg a váz. Gúnymosolyra</l>
					<l>Vonultak volna ajkai talán,</l>
					<l>De ajka nem volt, amit félrevonna,</l>
					<l>Rég elfogyott az, férgek asztalán:</l>
					<l>Sötét gödörré sűlyedt szeme, orra;</l>
					<l>A rózsakárpit arcának falán</l>
					<l>Megszünt virulni, csupán a fakó</l>
					<l>Rom, puszta csont, maradván látható.</l>
				</lg>
				<p>44</p>
				<lg>
					<l>Az ifju visszarettent: „Hah? megint te?</l>
					<l>Mindig te!” és elforditá szemét,</l>
					<l>De a másik zörgő kezével inte</l>
					<l>S maradni kényszeríté ellenét:</l>
					<l>„Számolsz!” dörögte, és mohón tekinte</l>
					<l>Egy lapra: „hm! hogyisne töltenéd</l>
					<l>Be a világot proletár sereggel;</l>
					<l>Egy, kettő, három: ez több egy gyerekkel.”</l>
				</lg>
				<p>45</p>
				<lg>
					<l>Igy szóla, és háromból kitörölt</l>
					<l>Egyet, - no, ez nem sok, mindet akarta,</l>
					<l>De a fiú hatalmasan pörölt</l>
					<l>És a lapot keményen fogta marka:</l>
					<l>„Enyéim ők, ha mondom! meg ne öld -”</l>
					<l>A dúlakodás jó sokáig tarta,</l>
					<l>Nem egyhamar lőn, míg a fiatal</l>
					<l>Részére dőlt el a párviadal.</l>
				</lg>
				<p>46</p>
				<lg>
					<l>„Legyen” mond a Halál: „mért küzdjem én?”</l>
					<l>A kénytelenségből erényt csinálván;</l>
					<l>„A győzelem előbb-utóbb enyém:</l>
					<l>Szolgám az inség; annyiféle járvány,</l>
					<l>Kórság, nehéz bú, gond, vak esemény;</l>
					<l>S mi oly szépen terjed a föld határán,</l>
					<l>A bűn; továbbá hadvész, cholera;</l>
					<l>Doktor, adó, rossz vers, etc.”</l>
				</lg>
				<p>47</p>
				<lg>
					<l>Ezt mondva eltünt egyik egyfelé,</l>
					<l>A másik másfelé, mint egy olyan pár</l>
					<l>Hitves, ki a válópert megnyeré; -</l>
					<l>Ideje is volt, mert az ablakon már</l>
					<l>Hajnal pirosló fénye tört elé,</l>
					<l>A rózsahajnalé, mit annyi kontár</l>
					<l>Mázol le, úgyis, íróasztalán,</l>
					<l>Hogy szégyenében oly piros talán.</l>
				</lg>
				<p>48</p>
				<lg>
					<l>A „rózsaujju hajnal” mint Homér,</l>
					<l>A költők apja, szokta mondani,</l>
					<l>Mig egyszerűen olaj és babér</l>
					<l>Koszorut viseltek a dal fiai,</l>
					<l>S nem éltek-haltak ugy minden gyomér’</l>
					<l>- Csakhogy virítson - mint a mostani</l>
					<l>Költönc had, amely (egy-kettőt kivéve)</l>
					<l>Minden badarságot feltűz fejére:</l>
				</lg>
				<p>49</p>
				<lg>
					<l>Piros galandot, zsályát, tulipánt,</l>
					<l>Százszorszépet (de mely egyszer se’ szép),</l>
					<l>Üveg kalárist, rézgombot, csalánt,</l>
					<l>Mit egy bolond, vagy csóka, összeszéd,</l>
					<l>Idegen tollakat, szemétre hányt</l>
					<l>Sok színü rongyot és több ily izét:</l>
					<l>Melyek fölé még csörgősapka jő</l>
					<l>Hirdetni fennyen, hogy „poéta Ő.”</l>
				</lg>
				<p>50</p>
				<lg>
					<l>Ezenben a csősz őkigyelme, fogta,</l>
					<l>Fölébredt és fölebb tápászkodott,</l>
					<l>Száját, ameddig nyult, széjjelnyitotta,</l>
					<l>Leásitozván egy hang-nyolcadot;</l>
					<l>Majd ökleit szeme gödrébe dobta</l>
					<l>S midőn kivette, látván a napot -</l>
					<l>(Mely épen akkor kezde fél fejével</l>
					<l>A sik lapályon nézdelődni széjjel</l>
				</lg>
				<p>51</p>
				<lg>
					<l>Mint egy kis gyermek a nagy asztalon,</l>
					<l>Ki lábujjhegyre áll, hogy azt elérje) -</l>
					<l>Torony-irányt vőn, át az ugaron,</l>
					<l>Az ő szerény hajlékának feléje;</l>
					<l>Sem a légillat az éroldalon,</l>
					<l>Sem a pacsirták fönnkelő zenéje</l>
					<l>Nem bájolák őt, - csak az a pohár</l>
					<l>Gugyi, mely (mint képzelte) rája vár.</l>
				</lg>
				<p>52</p>
				<lg>
					<l>De, mintha teljes földi életében,</l>
					<l>- Le nem számítva bakkancsos korát -</l>
					<l>Sohasem forgatá vala kezében,</l>
					<l>Oh gugyi! a te szalmás csutorád, -</l>
					<l>Ugy elfeledte azt rémületében</l>
					<l>Midőn elérte önnön pitvarát,</l>
					<l>Hol egy régóta nem hallott zene</l>
					<l>Ily szóra fakasztá: „mi a f...?”</l>
				</lg>
				<p>53</p>
				<lg>
					<l>Azzal belépett és odatapasztá</l>
					<l>Szemét, hová a fül vezette azt,</l>
					<l>Megállt, könyökét botjára nyugasztá</l>
					<l>S bámulta hol az orditó kamaszt,</l>
					<l>Hol ennek anyját. Ajka nem szalasztá</l>
					<l>- Szitok képében sem - ki a panaszt:</l>
					<l>De, két marokra fogván a botot,</l>
					<l>Ütés végett neki húzalkodott.</l>
				</lg>
				<p>54</p>
				<lg>
					<l>Három nagy gondolat villant keresztül</l>
					<l>Fején egyszerre, vagy egymás után:</l>
					<l>Első: agyon zuhintni gyermekestül</l>
					<l>Leányát; - másik, hogy kétágu fán</l>
					<l>Szellőzni mégse jó - mert hátha meghűl</l>
					<l>„Az ember, ugy köntös nélkül, csupán; -</l>
					<l>Harmadszor azt is elgondolta bölcsen,</l>
					<l>Hogy a pokolban fűtnek ám erősen.</l>
				</lg>
				<p>55</p>
				<lg>
					<l>E két utóbbi gondolat legyőzte</l>
					<l>Az elsőt, - így történt, hogy a botot</l>
					<l>Alábocsátván (mint igazi csősze</l>
					<l>Indulatának) rátámaszkodott.</l>
					<l>Agyába’ mit, mit nem, sokáig főze:</l>
					<l>Végtére szörnyümód felkacagott, -</l>
					<l>Hogy majd kiorditá a nyelve csapját</l>
					<l>A gyermek, mig túlríhatá nagyapját,</l>
				</lg>
				<p>56</p>
				<lg>
					<l>Ki most kacagva ment az ágy felé</l>
					<l>Hol jó hitestársát alunni vélte:</l>
					<l>„Anyjok! hej anyjok!” (s fuldokolt belé,</l>
					<l>Mig e néhány szócskát végig beszélte)</l>
					<l>„Anyjok! na nézd e rossz lyányt mi lelé...</l>
					<l>Hogy’a nyilába tudsz alunni délbe?</l>
					<l>Nem lát’d - de hisz’ hogy látnád - a napot?</l>
					<l>Hanem füled van egy pár: hallhatod</l>
				</lg>
				<p>57</p>
				<lg>
					<l>„Ezt a kerékcsikorgást, hahaha!</l>
					<l>Kelj, Sára, kelj! hogy’ van alunni lelked?</l>
					<l>Örülhetsz, már ki van az orgona,</l>
					<l>Ennekutána hárman énekeltek.</l>
					<l>Hé... hé! tán csak nem állt el a szava?</l>
					<l>Elég tennap úgy elébb s tovább szédelgett...”</l>
					<l>Megrázta vállon, megfogá kezét:</l>
					<l>S torkán akadt a szusz, meg a beszéd.</l>
				</lg>
				<p>58</p>
				<lg>
					<l>Mert amidőn Sárát megrázta vállba,</l>
					<l>Mind a két vége megmozdult belé,</l>
					<l>Mintha darab kővé lett volna válva:</l>
					<l>S midőn fagyos kezét is meglelé</l>
					<l>És észrevette, hogy leesve álla,</l>
					<l>Csakugy tekinte jobb és balfelé,</l>
					<l>Mintha valakit várna hirtelen,</l>
					<l>Vagy kérdené: „kim lesz, már Istenem?”</l>
				</lg>
				<p>59</p>
				<lg>
					<l>De szót se szóla, csak gyorsan kifordult</l>
					<l>A házból és elbútt a ház mögé;</l>
					<l>Ottan szemének forrása kicsordult</l>
					<l>S két tenyerével arcát elfödé,</l>
					<l>Paraszt keblében iszonyú vihar dult</l>
					<l>S nem hallgatóság kedviért nyögé</l>
					<l>Fájdalmait... hisz, ameddig belát,</l>
					<l>Alig vehetni föl egy-két tanyát.</l>
				</lg>
				<p>60</p>
				<lg>
					<l>És ráborulván a kunyhóereszre,</l>
					<l>Mint egy koporsó födelére, ott</l>
					<l>Keservének zúgóját megeresztve</l>
					<l>Sokáig és keményen zokogott.</l>
					<l>Nem, mintha tán oly rendkivül szerette</l>
					<l>Volna leányát s a szegény vakot:</l>
					<l>De megszoká ezt és amaz után vőt</l>
					<l>Reméle, aki majd eltartaná őt.</l>
				</lg>
				<p>61</p>
				<lg>
					<l>Magát siratta. Önzés. No de hol van</l>
					<l>Igazi bánat, amely nem önös?</l>
					<l>Ki nem veszíte semmit a halottban,</l>
					<l>Képmutatólag sír, vagy közönyös;</l>
					<l>Minveszteségünk az, bármely alakban,</l>
					<l>Mi a búnak mélységet kölcsönöz:</l>
					<l>Kemény igazság! - Hát mért kegyeli</l>
					<l>Az ember a bút...? Mert oly emberi!</l>
				</lg>
				<p>62</p>
				<lg>
					<l>Déltájban a pusztát nyakába vette,</l>
					<l>Bekóborolt nyolc vagy kilenc tanyát;</l>
					<l>Idő telt abba, míg elősze’hette</l>
					<l>Segédül azt a két-három banyát,</l>
					<l>Kikkel a tekenő helyére tette</l>
					<l>A holtat; - a földön fekvő anyát</l>
					<l>Ellenben ágyra vonták, a halott</l>
					<l>Helyére... hisz mégis puhább van ott!</l>
				</lg>
				<p>63</p>
				<lg>
					<l>Dologidő volt: ember a világért</l>
					<l>Sem vala - sírt hogy ásson - kapható:</l>
					<l>Megásta hát ő, - minekutána rá-kért</l>
					<l>(Pálinka szónál) egy nyujtóztató</l>
					<l>Banyát, hogy fusson éneklő diákért,</l>
					<l>Avval, deszkája nem levén, a tó</l>
					<l>Gyékényiből (mint bölcsőt egykor a</l>
					<l>Mózes szüléi) koporsót fona.</l>
				</lg>
				<p>64</p>
				<lg>
					<l>Másnapra kelve, úgy délforma reggel,</l>
					<l>A közelebb látszó torony felől</l>
					<l>Feltünt a mester, vagy két szál gyerekkel,</l>
					<l>Hatalmasan pipázgatván elől.</l>
					<l>Most, egy lepedőfajta lebenyeggel</l>
					<l>Takarva, kihozták onnanbelől</l>
					<l>És ház elébe tették a koporsót; -</l>
					<l>Kapott ez alkalmon Pityeri Erzsók.</l>
				</lg>
				<p>65</p>
				<lg>
					<l>Nem volt Erzsók asszonyhoz fogható</l>
					<l>Rágalmazója teljes életében</l>
					<l>A boldogultnak: most a sirató</l>
					<l>Nem más, se’ több, mint Erzsók néni épen.</l>
					<l>Reáborula hát s szivreható</l>
					<l>Verset rögtönze pythia-dühében:</l>
					<l>Legajdolá éltét, mind egy betűig,</l>
					<l>Belehordva mindent, istentől... csepűig.</l>
				</lg>
				<p>66</p>
				<lg>
					<l>És még talán most is gajdolna, ha</l>
					<l>Mest’ram ki épen odaérkezett,</l>
					<l>Nagy mérgesen rá nem kiáltana:</l>
					<l>„Ne bőgjön ott, mint valamely veszett...”</l>
					<l>De a hasonlat nem t’om mi vala</l>
					<l>Minthogy további simile helyett</l>
					<l>Félvállra csapta száját és rikolta,</l>
					<l>Mint valamennyi mester, Kálvin óta.</l>
				</lg>
				<p>67</p>
				<lg>
					<l>A két tanitvány, duzzadó nyak-innal</l>
					<l>Erőlködé a felső nyolcadot,</l>
					<l>És mintha fojtogatták vón’ patinggal,</l>
					<l>Fejökbül a szem úgy kidagadott;</l>
					<l>Tán az akasztás sem jár annyi kínnal...</l>
					<l>De most mind a kettő felkacagott,</l>
					<l>Mert az, ki hősem lesz (ha könyvem elsül)</l>
					<l>Közéjök orditott impertinensül.</l>
				</lg>
				<p>68</p>
				<lg>
					<l>A mester összehúzta homlokát,</l>
					<l>Kacsinta szemmel, majd öklével inte:</l>
					<l>De a két gyermek (noha szándokát</l>
					<l>Érté) nevetett, a rogyásig szinte;</l>
					<l>Amaz tehát a pálca vastagát</l>
					<l>Fordítva, jól nyakuk közé legyinte;</l>
					<l>Mire a kettő kétfelé szaladt:</l>
					<l>Mest’ram az ének közepén maradt.</l>
				</lg>
				<p>69</p>
				<lg>
					<l>Mit vala tenni? elkáromkodá</l>
					<l>Magát, hogy a botrányt jóvá tegye;</l>
					<l>Aztán a pálcát hón’ alá fogá</l>
					<l>S azt nézte, merre a torony hegye.</l>
					<l>„Isten nevében, ingyen”, mormogá,</l>
					<l>„Elég volt ennyi, sőt ezt is vegye</l>
					<l>Köszönettel az úr-adta holt szegénye:</l>
					<l>Ne pompázzon, ha üres az erszénye.”</l>
				</lg>
				<p>70</p>
				<lg>
					<l>Könnyes szemekkel fogta most ölön</l>
					<l>A férj halottját s egy gödörbe tette, -</l>
					<l>Hol földi-bodza, vad paréj, üröm,</l>
					<l>Varjútövis, bojtorján nő felette;</l>
					<l>Emléke nincs fel, sem fán, sem kövön,</l>
					<l>Dombját az első zápor eltemette:</l>
					<l>De, födné bár a gúlák sziklahalma,</l>
					<l>Volna-e akkor csendesebb nyugalma?!</l>
				</lg>
				<p>71</p>
				<lg>
					<l>Hosszas valék, de Byront követém:</l>
					<l>„My way is, to begin the with beginning” -</l>
					<l>Azaz hogy kezdem a legkezdetén;</l>
					<l>(Ő mondja ezt, pedig különb legin’ mint</l>
					<l>A többi dúdoló e sár-tekén;</l>
					<l>Vagy ha nem is, különb bizonnyal mint mink.)</l>
					<l>Méltán! hisz’ a kis búszerző elég</l>
					<l>Sokat tön már, noha picinyke még.</l>
				</lg>
				<p>72</p>
				<lg>
					<l>Nagyanyját holtra bosszantá: ez egy;</l>
					<l>Nagyapját majd bitóra vitte: másik;</l>
					<l>Nem várta, 3-adszor, míg végbe megy -</l>
					<l>Megháborítá régi szent szokásit</l>
					<l>A temetésnek. - Igy hát csak eredj</l>
					<l>Zoile! vidd el szemhunyorgatásid:</l>
					<l>Mert amit írtam - hisz’ nyilván kitűnik,</l>
					<l>Hogy amit írtam, kell, mind egy betűig.</l>
				</lg>
				<p>73</p>
				<lg>
					<l>S még egy okom volt, hogy a földi lét</l>
					<l>Küszöbén - halandó pályánk indóháza</l>
					<l>Körül - ragadjam meg hősöm fülét:</l>
					<l>Nehogy az olvasó nagy-fel csigázza</l>
					<l>Kiváncsiságát, s főrangú szülét</l>
					<l>Várjon, ha egykor a titok külmáza</l>
					<l>Lepattan. - Oh ne, nyájas olvasó!</l>
					<l>Nem drágakő biz e, csak békasó.</l>
				</lg>
				<p>74</p>
				<lg>
					<l>A temetésnek vége lőn. Eloszlott</l>
					<l>A nép (mindössze vagy három darab);</l>
					<l>Mily állapot, midőn az így kifosztott</l>
					<l>Szivvel az ember egyedül marad!</l>
					<l>Éreztem én, haj! mert nekem is osztott</l>
					<l>A végzet ilyen üröm-poharat,</l>
					<l>Midőn sirjátul a legjobb anyának</l>
					<l>Küszöbére léptem az üres tanyának.</l>
				</lg>
				<p>75</p>
				<lg>
					<l>Ketten valánk ott.... számra legalább;</l>
					<l>Leszerelt hárfán a két szélső ideg;</l>
					<l>Egy alpha, egy ómega a család</l>
					<l>Tépett könyvébül: ifju és öreg:</l>
					<l>Én, ősz apámmal. Nem magam tehát:</l>
					<l>De hol van oly magány, oly bús, rideg,</l>
					<l>Mint mikor ő ott ült, az élet árnyán,</l>
					<l>S én virraszték szemének éjszakáján!</l>
				</lg>
				<p>76</p>
				<lg>
					<l>Szemének éje, lelkének borúja</l>
					<l>Nem gyötri többé. Még ezt a napot</l>
					<l>- Előbb mint a halált - meglátta ujra...</l>
					<l>Szerencsésb mint Izsák, megáldhatott.</l>
					<l>Majd életét lenyomta önnön súlya,</l>
					<l>Az évhalmaz tömegbe roskadott,</l>
					<l>Mint ama bálvány, mely érc és ragyog</l>
					<l>Felül - csupán alapja rossz anyag.</l>
				</lg>
				<p>77</p>
				<lg>
					<l>A csősz sokáig egy zugolyban űle,</l>
					<l>Anélkül hogy fel is pillantana;</l>
					<l>Míg, felüdítő álomba merülve,</l>
					<l>Nyugodtak immár csecsemő, anya.</l>
					<l>Majd közelébb, az ágy mellé, kerűle,</l>
					<l>Majd mintha olykor felsohajtana</l>
					<l>És könny rezegne odvas szemein:</l>
					<l>„Pihenjetek, édes jó lelkeim!”</l>
				</lg>
				<p>78</p>
				<lg>
					<l>Egyszerre csak valami gondolat</l>
					<l>Ötlék eszébe, ollyan, amitől</l>
					<l>Az ember, minden hosszas fontolat</l>
					<l>Nélkül, felugrik és danol, fütyöl.</l>
					<l>Ő nem danolt, fütyölt; de ment, szaladt;</l>
					<l>Feljárta a határt mindenfelöl:</l>
					<l>De sem vetés közt, sem az ugaron,</l>
					<l>Melyet behajtson, nem volt egy barom.</l>
				</lg>
				<p>79</p>
				<lg>
					<l>„Pedig nekem most” végre fölkiálta,</l>
					<l>„Pedig nekem pénz kell, igen nagyon!</l>
					<l>Szegények, ők ne lássanak hiányt: ah,</l>
					<l>Kim lesz nekem, ha őket elhagyom!”</l>
					<l>Várt, leskelődött, mint egy pók; hiába!</l>
					<l>Nincs ami hálójába akadjon;</l>
					<l>Elúnta egyszer, - cselhez nyúlt: saját</l>
					<l>Legelőjéről behajta egy gulyát.</l>
				</lg>
				<p>80</p>
				<lg>
					<l>Értsd: a gulyáé volt a legelő,</l>
					<l>Nem a csőszé, nem is botja körében. -</l>
					<l>Esküdve rontott a gulyás elő,</l>
					<l>Hogy őtet uccse, most szunyadt el épen,</l>
					<l>Azóta egy fél harapást tevő</l>
					<l>Kárt is sokallna a tilos füvében:</l>
					<l>Hiába! csőszünk „hittel doceálta”,</l>
					<l>Hogy a gulyát kártételen találta.</l>
				</lg>
				<p>81</p>
				<lg>
					<l>Így pénzre kapván, mindenek előtt</l>
					<l>Jóféle törköly-pálinkát veszen,</l>
					<l>Attól nyer, úgymond, a beteg erőt,</l>
					<l>Egy korsóval fejéhez is teszen.</l>
					<l>Majd arra gondol, a keresztelőt</l>
					<l>Hogyan lakná el ünnepélyesen;</l>
					<l>De szűk levén saját tapasztalása,</l>
					<l>Pityeri Erzsókot hivá tanácsra.</l>
				</lg>
				<p>82</p>
				<lg>
					<l>Legott ajánlást tőn Erzsébet asszony:</l>
					<l>Majd ő besétál a paphoz gyalog,</l>
					<l>Ugyis van egy kis dolga a piarcon,</l>
					<l>Egy füsttel végbemegy mindkét dolog;</l>
					<l>A csősz pedig komákat hívogasson,</l>
					<l>A komaság majd sütni-főzni fog:</l>
					<l>Kinek lepénye lesz, kinek kalácsa,</l>
					<l>Lesz csőröge, tésztasulyom, pogácsa.</l>
				</lg>
				<p>83</p>
				<lg>
					<l>A csősz helyeslé a lepényt, kalácsot,</l>
					<l>Bélest, pogácsát, sulymot, csőrögét;</l>
					<l>Szintúgy nyelé a jóizű tanácsot;</l>
					<l>De nem felejtve szalmás üvegét,</l>
					<l>Komám-asszonnyal addig áldomásolt</l>
					<l>Belőle, mig elérték fenekét:</l>
					<l>Akkor találós ésszel Erzsi néne</l>
					<l>Egyet lök a dolgon:” Na! menni kéne.”</l>
				</lg>
				<p>84</p>
				<lg>
					<l>Mondván, ölébe vette a fiút</l>
					<l>És elporoszkált a vert ösvenyen;</l>
					<l>Papucs-sarkától a mezei út</l>
					<l>Mértékre tapsol, amerre megyen;</l>
					<l>Miből a lesz, hogy a városba jut,</l>
					<l>Városba érve, papnál megjelen:</l>
					<l>Elmondja mit hoz, - egyszersmind a karján</l>
					<l>Nyugvó fiúcska búbját feltakarván.</l>
				</lg>
				<p>85</p>
				<lg>
					<l>A pap viszont elsöpré a nehány</l>
					<l>Garast, könyörge, s azt kérdé: kinek?</l>
					<l>De Erzsók nem felelt, - nehéz talány</l>
					<l>Volt e kérdés a jámbor néninek.</l>
					<l>„No, mondja hát, ki lesz? fiú? leány?...”</l>
					<l>„Úgy úgy galambom” súgdos az öreg,</l>
					<l>„Kereszteljük - ne holmi cifra névre:</l>
					<l>Katónak, az édes anyja nevére.”</l>
				</lg>
				<p>86</p>
				<lg>
					<l>Vőn hát a gyermek Katalin nevet.</l>
					<l>Erzsébet asszony távozék nyugottan,</l>
					<l>Egy-két gyüszűnyi... mit, mit nem? - bevett</l>
					<l>S hazafelé botorkázék legottan;</l>
					<l>Mit bánja ő, ha fű-fa ránevet!</l>
					<l>Papucsa elmaradt hite-hagyottan,</l>
					<l>De, többi részben, Erzsók néni már</l>
					<l>Ott megy, hol az út X betűt csinál.</l>
				</lg>
				<p>87</p>
				<lg>
					<l>Azaz hogy menne ő, haladna, látszik,</l>
					<l>Hiszen mindég elüljár a feje,</l>
					<l>Igen ám! szegény feje sietne váltig,</l>
					<l>De a két láb nem érkezik vele,</l>
					<l>Ez, - mint a rossz ló, mely jászolra vágyik</l>
					<l>S ha egy kaput sejt, mindjárt térne le, -</l>
					<l>Minden lépten-nyomon fekünni készül...</l>
					<l>Míg, lám, a főt is elrántá vitézül!</l>
				</lg>
				<p>88</p>
				<lg>
					<l>Lőn pedig egy alföldi púpos gáton,</l>
					<l>Hogy Erzsók asszony négyfelé terült</l>
					<l>S feledve mindent, mindent a világon,</l>
					<l>Fenéktelen álomba szenderült;</l>
					<l>Ő maga ugyan ott maradt, a háton,</l>
					<l>Ellenben a kisded lehengerült</l>
					<l>A mély árokba, melynek tekenője</l>
					<l>Puha pázsittal volt körül benőve.</l>
				</lg>
				<p>89</p>
				<lg>
					<l>Ott egy vad tüske (az, melynek faját</l>
					<l>Török sertések hozták Debrecenbe)</l>
					<l>Szelid árnyékkal védve fogta át,</l>
					<l>Nem is nyikkant szegény a hűs verembe’;</l>
					<l>Most kém-szemektől nem bosszantva járt</l>
					<l>Az idő, és merült a végtelenbe</l>
					<l>Mind akkorig, míg Erzsók néni végre</l>
					<l>Föleszmélt e viszályos földi létre.</l>
				</lg>
				<p>90</p>
				<lg>
					<l>Midőn felvirradt álma éjjelébül</l>
					<l>S kinyitogatta szeme ablakit,</l>
					<l>Első tapasztalása lőn, hogy szédül</l>
					<l>S fáj a feje, nagyon fáj. Második:</l>
					<l>Hogy nem kel ő most dunnája pihéből;</l>
					<l>Aztán: hogy ő nem is ottan lakik;</l>
					<l>Aztán: hogy ő tán az idén se’ járt ott:</l>
					<l>„Hm, hm! a sok kicsi ujfenn megártott!”</l>
				</lg>
				<p>91</p>
				<lg>
					<l>Körültekinte és örömmel látta</l>
					<l>Hogy, ameddig belát, senkit se’ lát;</l>
					<l>Most, gondolá, nincs semmi dolga hátra,</l>
					<l>Mint hazamenni; ballagott tehát;</l>
					<l>Az a kis ostoba meg’ nem kiálta</l>
					<l>Utána, - nem jelengeté magát</l>
					<l>Sem egy csuklással, sem valami prüsszel:</l>
					<l>Hiszen csak adna jelt egy árva pisszel!</l>
				</lg>
				<p>92</p>
				<lg>
					<l>De nem! hanem midőn már látható</l>
					<l>Sem vala Erzsók néni a határon,</l>
					<l>Akkor kezdé el a rívást Kató;</l>
					<l>Szerencse mégis, hogy jött végre három</l>
					<l>Szekér cigány... ország-világ futó</l>
					<l>Nép, - sátorok lakója télen, nyáron:</l>
					<l>Ezek az árva sírót meglelék</l>
					<l>S a barna rajkók közzé göngyölék.</l>
				</lg>
				<p>93</p>
				<lg>
					<l>Avval gyüh! délfelől éjszakra, mert ők</l>
					<l>Keresztuton jövének nótabéne;</l>
					<l>Majdan elértek egy kis füzfaerdőt,</l>
					<l>Hová az út lélekzet-venni méne,</l>
					<l>Ott eltünének a ravasz tekergők:</l>
					<l>Mialatt a másik úton Erzsi néne</l>
					<l>(Csupán fejére lévén panasza)</l>
					<l>Csendes kedéllyel ballagott haza.</l>
				</lg>
				<p>94</p>
				<lg>
					<l>Azonban a csősz, meg némely komák,</l>
					<l>Nehezen várták a keresztanyót;</l>
					<l>Nem kezdheték el a nagy lakomát</l>
					<l>Míg a mulatság hőse oda volt;</l>
					<l>Figyeltek ajtón és ablakon át,</l>
					<l>De nem láttak semmi látnivalót;</l>
					<l>A csősz felállott egy vigyázó-fára</l>
					<l>Hogy messze lásson a sík láthatárra.</l>
				</lg>
				<p>95</p>
				<lg>
					<l>Egyszerre, kit lát? a jó öreget</l>
					<l>Mellékirányba mendegélni távol.</l>
					<l>Kurjant felé, kalappal integet;</l>
					<l>Nevén kiáltja gégeszakadtából;</l>
					<l>De az szónak sem áll, mint egy siket,</l>
					<l>Arra se’ néz hanem, ugyancsak lábol:</l>
					<l>Hazafelé tart, oda, hol tanyás</l>
					<l>Az öreg „apjok”, Venyige Tamás.</l>
				</lg>
				<p>96</p>
				<lg>
					<l>Egy ízben észrevette hogy köszönget</l>
					<l>Feléje a csősz és kalappal int,</l>
					<l>„Ej!” monda, - „hát isten megáldja kendet”</l>
					<l>S tovább inalt Erzsók asszony megint.</l>
					<l>Ennek láttára nagyokat köhentett</l>
					<l>A csősz; de mit vala tennie, mint</l>
					<l>Szaladni nyomban Erzsók néniékhez</l>
					<l>S megtudni, hogy ment a menőke véghez.</l>
				</lg>
				<p>97</p>
				<lg>
					<l>Volt ugyan Erzsók asszonynak elég</l>
					<l>Széles, hosszú, mély emlékezete:</l>
					<l>Hét vármegyében nincs olyan cseléd</l>
					<l>Kinek ne tudná minden élete-</l>
					<l>Sorját, - szép-anyja és apja nevét,</l>
					<l>Ki volt rokonja, honnan erede:</l>
					<l>Hanem, mi történt reggel óta véle?</l>
					<l>Ez egyre semmi módon nem eszméle.</l>
				</lg>
				<p>98</p>
				<lg>
					<l>Lön hát igen nagy lótás meg futás</l>
					<l>Nyomába jőni a szegény fiúnak:</l>
					<l>Hová tünt a szerencsétlen dudás?</l>
					<l>Ki lopta volna el tehernek, búnak?</l>
					<l>Denique addig lett minden tudás,</l>
					<l>Hogy mostan ebből még semmit se’ tudnak;</l>
					<l>De majd idővel kilelik a sorját,</l>
					<l>Kurrenst bocsátnak róla, kidobolják.</l>
				</lg>
				<p>99</p>
				<lg>
					<l>Mit volt csinálni? gondolom, megették</l>
					<l>A sok pogácsát, sulymot, csőrögét;</l>
					<l>Azonban a cigányok messzevitték</l>
					<l>A csőszi kunyhó árva gyermekét;</l>
					<l>Ha kérded, olvasó, mivégre tették</l>
					<l>Ezt a cigányok? olvasd e regét:</l>
					<l>Légy béketűrő, majd kisűl alább,</l>
					<l>Mi hasznot hajta nékik e nyaláb.</l>
				</lg>
				<p>100</p>
				<lg>
					<l>Kilenc mérföldig meg se’ állapodtak,</l>
					<l>Hanemha étetés végett talán:</l>
					<l>Lehet, hogy kissé hir ne’kül rakodtak</l>
					<l>Valaki házában, vagy udvarán.</l>
					<l>Most, bátorságba tett bőrrel, kifogtak,</l>
					<l>Sátort verének egy domb oldalán,</l>
					<l>Honnan az út egy kis faluba jára,</l>
					<l>És szép kilátás nyílt a sík Tiszára.</l>
				</lg>
				<p>101</p>
				<lg>
					<l>A nap hanyatló-félben vala már,</l>
					<l>Az égen semmi felhő, semmi rojt,</l>
					<l>Csupán ott hamvasabb a láthatár,</l>
					<l>Hol a menny széle a földhöz hajolt;</l>
					<l>Néhol sötétes lombokat csinál -</l>
					<l>Mely a redőtlen éggel összefolyt -</l>
					<l>Egy lomha füst, gyér kunyhók vándora,</l>
					<l>Vagy messzi útak fellengő pora.</l>
				</lg>
				<p>102</p>
				<lg>
					<l>Különben a lég csöndes, néptelen;</l>
					<l>Kék távolában itt-ott függ vala</l>
					<l>Egy barna szárnyas a híg étheren,</l>
					<l>Mint pár-szemöldök írott vonala.</l>
					<l>A puszta sík volt, mint a kék elem</l>
					<l>Melynek ködében széle elhala;</l>
					<l>Alig jegyezte néhol egy csekély domb,</l>
					<l>Mely mult csatákról sejtelmes regét mond.</l>
				</lg>
				<p>103</p>
				<lg>
					<l>Mint némi földbe szúrt vékony cövek</l>
					<l>Tünt fel nehány torony a láthatáron,</l>
					<l>De oly kicsiny, hogy a pásztor gyerek</l>
					<l>Meglátja, végignézve szalmaszáron.</l>
					<l>Majd egy sovár kút, melyből a meleg</l>
					<l>Minden vizét kiszürcsölgetve nyáron,</l>
					<l>Hosszú nyakát szomjan emelte égbe</l>
					<l>Féllábon álló, ostoratlan géme.</l>
				</lg>
				<p>104</p>
				<lg>
					<l>Nyugotra lenge-sásas zöld lapály</l>
					<l>Terült a lassan mélyedő Tiszáig,</l>
					<l>Hol szőke csorda látszott, az apály,</l>
					<l>Vizében állva térdig, vagy bokáig.</l>
					<l>Innent ezüst-szin, túl-részen homály</l>
					<l>Borítá a víz tükrét fele-tájig, -</l>
					<l>Túlparton egy halász űl, andalog:</l>
					<l>Fejérlik a hal, melyet néha fog.</l>
				</lg>
				<p>105</p>
				<lg>
					<l>Folyam mentében itt-amott egyes</l>
					<l>Vén fűz sötétlő körrajza veté</l>
					<l>A sík lapályra hosszu és hegyes</l>
					<l>Árnyát, minő torony-épűleté.</l>
					<l>Így a világost az árnyék vegyes</l>
					<l>Rónája váltogatva követé;</l>
					<l>Kék, hol nem éri nap, hol éri sárgul</l>
					<l>A gyep, s homályos fényt kap, a sugártul.</l>
				</lg>
				<p>106</p>
				<lg>
					<l>Majd a nap is leáldozék. Haránt</l>
					<l>Fektette a fodor habú Tiszára,</l>
					<l>Mint búcsu-jobbot, rezgő súgarát</l>
					<l>És mintha még egy kis ideig várna,</l>
					<l>Szélesen, hosszan, aranyhíd gyanánt</l>
					<l>Ingadozék ott lángszinű sugára:</l>
					<l>Aztán vakító ragyogással ége</l>
					<l>A falu szélső ablakán, és - vége!</l>
				</lg>
				<p>107</p>
				<lg>
					<l>Legott sürűdni kezde a homály,</l>
					<l>Terjedve lassan, ámde biztosan,</l>
					<l>(Mint a vakság, midőn a tudomány</l>
					<l>A hatalomnak ellenére van; -)</l>
					<l>Majd egy betyár tűnt el szilaj lován</l>
					<l>Majd varju rebbent föl csoportosan, -</l>
					<l>Majd, földre hullott gyér csillagokúl,</l>
					<l>Csikós-gulyásnak esti lángja gyúl.</l>
				</lg>
				<p>108</p>
				<lg>
					<l>Most, mint amely hártyával van bevonva</l>
					<l>Otromba lámpás, a cselédedé, -</l>
					<l>Átalvilágolt a nem sűrü ponyva,</l>
					<l>Mely a cigányok sátorát fedé;</l>
					<l>Körűl póznákkal volt feszesre nyomva,</l>
					<l>Felűl azonban látni engedé</l>
					<l>A tűz vereslő füst anyját, megint</l>
					<l>A sok sziporkát, játszó gyermekit.</l>
				</lg>
				<p>109</p>
				<lg>
					<l>Ott hemzsegének üst-szin arcaikkal</l>
					<l>Leirhatatlan ékes rendben ők;</l>
					<l>Tüznél kopólé sustorgott fazekkal</l>
					<l>És szolgafán bográcsok, serpenyők;</l>
					<l>Egy része űl, hasal, pipázva guggol,</l>
					<l>Ifjú, öreg, nagy, apró, férfi, nők;</l>
					<l>Más része jő, megy, szed, vesz, rakodik.</l>
					<l>Táncol, fütyöl, visít, marakodik.</l>
				</lg>
				<p>110</p>
				<lg>
					<l>Egy ócska nyergen űl a tisztes vajda,</l>
					<l>Kitünő zugban, egymaga, külön;</l>
					<l>Panyókán fityegő kék mente rajta,</l>
					<l>Ezüst gombokkal sárgaréz fülön;</l>
					<l>Sürű bajusztól fedve hallgat ajka,</l>
					<l>Kivéve ha egyet kahint: „ühön!”</l>
					<l>Hallgat pedig, mivel most agyarán</l>
					<l>Bagó van, hogy kimondjuk magyarán.</l>
				</lg>
				<p>111</p>
				<lg>
					<l>De egyszer aztán felnyitá foga</l>
					<l>Sövényét (mint Homérosz mondaná),</l>
					<l>És a kemény hang, melyet mormoga,</l>
					<l>Rendítve bújt a földbe, föld alá:</l>
					<l>„Hol a rajkó, te Éva, Rebeka?</l>
					<l>Megint egyiknek sincsen gondja rá?</l>
					<l>Hol a pokolba felednétek így el!...</l>
					<l>Mindgyárt szoptassa meg egy, aki tölgyel!”</l>
				</lg>
				<p>112</p>
				<lg>
					<l>Mondá. Legottan a vajsszívü Rébék</l>
					<l>Letette földre önnön kisdedét;</l>
					<l>Kasfarba’ hosszasan keresgelődék,</l>
					<l>Sok lom levén ott, és öreg setét;</l>
					<l>Meglelte aztán vékonyabbik végét</l>
					<l>S kirántja onnan hősünk termetét;</l>
					<l>Hogy tágul a hely: annak rosta, csizma</l>
					<l>Örült, meg ócska hám, ködmen, tarisznya.</l>
				</lg>
				<p>113</p>
				<lg>
					<l>Mint a szemétdomb nyirkos tetején</l>
					<l>Fehérlő gomba, avvagy pöfeteg:</l>
					<l>Ugy csünge Rébék májszin kebelén</l>
					<l>Fejér képével a magyar gyerek,</l>
					<l>Dőzsölve annak mézédes tején</l>
					<l>S nem győzve abból szívni eleget, -</l>
					<l>Midőn egy haska férfiú belépe</l>
					<l>S a vajda e szókkal fordult elébe.</l>
				</lg>
				<p>114</p>
				<lg>
					<l>„No István gazda, itt volnánk megén.” -</l>
					<l>„Látom” felelt az. „Hát?...” „Három, de jó!</l>
					<l>Kend tudja, hogy mi nem járunk gebén.</l>
					<l>De milyen három harapó-fogó!</l>
					<l>Ritkítja párját, egy sincs közte vén.”</l>
					<l>„Nincs! csak kehes, mint multkor a fakó...”</l>
					<l>„Az, Istók bácsi? az?!... én a nyakát -</l>
					<l>No de hadd dicsérje meg maga magát!”</l>
				</lg>
				<p>115</p>
				<lg>
					<l>„Hol vetted azt a rajkót, hé menyecske?”</l>
					<l>Kérdé a gazda, mellék néven or.</l>
					<l>„Kaptam!” vigyorga rá a füsti-fecske -</l>
					<l>„Kendnek ilyen sincs, úgy-e vén lator!”</l>
					<l>„- Ha mégis oly cirmosra volna festve...</l>
					<l>Azt loptad, úgy-e, valld meg, valahol?”</l>
					<l>- „Loptam! - ki ördög lopna ily kamazt?</l>
					<l>Loptam! hogyisne! hisz csak nem malac!”</l>
				</lg>
				<p>116</p>
				<lg>
					<l>„Sokan vagyunk itt” súgá Faraó</l>
					<l>Fiának István - „majd otthon leszek:”</l>
					<l>S ez, mintha mondaná szavára: jó!</l>
					<l>Értő kacsintást vága rá keszeg.</l>
					<l>Avval kifordult a látogató;</l>
					<l>De a moréknak is volt ám eszek:</l>
					<l>Könyéken rugta Rébéket a vajda:</l>
					<l>„Most meleg a vas, most kell ütni, rajta!”</l>
				</lg>
				<p>117</p>
				<lg>
					<l>Mint a kuvasz (vagy rím okáért: fecske)</l>
					<l>Elkapja gyors röptében a legyet:</l>
					<l>Hamar felfogta e szót a menyecske;</l>
					<l>(Gaz nép erénye, érteni egyet) -</l>
					<l>És, felugorva mint... no persze: szöcske,</l>
					<l>Ment, - hogy hová? azt meglátja kegyed,</l>
					<l>Meg fogja látni, nyájas olvasó!</l>
					<l>Csak légyen őt velem követni jó.</l>
				</lg>
				<p>118</p>
				<lg>
					<l>Ment, meg se’ állott; mígnem a falu</l>
					<l>Szélső, kerített udvarához ére,</l>
					<l>Hol nád tetőjü és fehér falu</l>
					<l>Házacska élelmes gazdát dicsére;</l>
					<l>A gyöp felé nyilt ajtó és kapu,</l>
					<l>Talán hogy a szabad lég jobban érje (?)</l>
					<l>S ne kelljen rágni oly sok utcaport</l>
					<l>Mit nékem a szél ablakomba hord.[178]</l>
				</lg>
				<p>119</p>
				<lg>
					<l>Nincs nyájasabb, mint néha, őszi este,</l>
					<l>Midőn sötét van és a táj rideg</l>
					<l>S dérharmat immár a mezőt meg-este,</l>
					<l>Nyilt konyha lángját pillanthatni meg.</l>
					<l>Ezt látta most a gyöngyfogú menyecske,</l>
					<l>De ő nem vette ily költőileg,</l>
					<l>Hanem belépett, - egy marok talizmán</l>
					<l>A hű kutyákat lekenyérhajazván.</l>
				</lg>
				<p>120</p>
				<lg>
					<l>Kit Sára asszony, a pozsgás, kerek,</l>
					<l>Gödörkés állu házi korona</l>
					<l>Látván, csudálta mily szép a gyerek,</l>
					<l>Ölébe vette, rá csókot nyoma:</l>
					<l>Szegényke! mily vidáman szendereg:</l>
					<l>Be kár, hogy nem az ő tulajdona! -</l>
					<l>Sohajta ekkor, - minthogy NB.</l>
					<l>Gyermektelen volt a jó szívü néne.</l>
				</lg>
				<p>121</p>
				<lg>
					<l>Ha István gazda így nevezte Sárát</l>
					<l>„Anyjok” s ez „apjok” mondta rá viszont,</l>
					<l>Nem egyszer vette meg e szónak árát</l>
					<l>A felhő, mit ez arcaikra vont.</l>
					<l>Kiért hagyták el a törvény határát?</l>
					<l>Kinek számára gyűjtik a vagyont?</l>
					<l>Tán a lopástól is elmenne kedve</l>
					<l>Istvánnak, ha nem volna - rászületve.</l>
				</lg>
				<p>122</p>
				<lg>
					<l>Hány szép fehér pénz, hány kövér falat</l>
					<l>Jutott varázsló asszonyok kezére</l>
					<l>A meddőségi harminc év alatt,</l>
					<l>Mely, mint üres felhő, folyvást igére!</l>
					<l>S midőn nem ígért, egy más gondolat:</l>
					<l>„Fogadni a hiába várt’ helyére” -</l>
					<l>Az szinte nem ment: nem kerűlt a tájon,</l>
					<l>Ki gyermekéből tolvajt graduáljon.</l>
				</lg>
				<p>123</p>
				<lg>
					<l>Sok szóbeszéddel így az alku meglett,</l>
					<l>Egyfüstön a ló- és gyermek-csere;</l>
					<l>Megnépesült az ól s a kályhaszeglet.</l>
					<l>Még akkor éjjel István nevire</l>
					<l>Lön bélyegezve, mit a két öreg vett:</l>
					<l>Hősünk, Kató, Istók nevet nyere.</l>
					<l>Hogy kapta mellé aztán a Bolond-ot,</l>
					<l>Ez, amit én másszor talán elmondok.</l>
				</lg>
				<p>124</p>
				<lg>
					<l>Talán, talán. Ha jó sors engedi.</l>
					<l>Fogadni bizonyost én nem merek.</l>
					<l>Bányász a költő: hányszor kergeti</l>
					<l>Mély föld alatt vakon a vak eret!</l>
					<l>Bizvást elindul, hévvel követi:</l>
					<l>Az egyszer elvész, meddő szirt mered</l>
					<l>Eléje: s ő áll e szirtnél merőbben,</l>
					<l>Sápadva színben, fogyva kedv- s erőben!</l>
				</lg>
				<p>Második ének</p>
				<p>(1873)</p>
				<p>Melyben ama híres &quot;bekukkanás&quot; voltaképen előadatik</p>
				<p>1</p>
				<lg>
					<l>Tengersok éve immár, hogy Bolond</l>
					<l>Istók felől kezdettem éneket;</l>
					<l>Akkor nem a leghűbb anyai gond</l>
					<l>Alatt hagyám az árva gyermeket;</l>
					<l>S azóta, mint Aldighieri mond,</l>
					<l>„Mély hallgatásban torkom elrekedt”;</l>
					<l>Illő tehát kissé megráspolyoznom,</l>
					<l>Vagy híg tojással ismét rendbe hoznom.</l>
				</lg>
				<p>2</p>
				<lg>
					<l>Oh Múzsa! kit minden poéta per te</l>
					<l>Szólít, midőn szülési kínja nagy;</l>
					<l>Midőn a szeplő homlokát kiverte</l>
					<l>És új Minervától feszűl az agy -</l>
					<l>Méltóztassál hozzám leszállni, mert te</l>
					<l>A versek jóltevő bábája vagy:</l>
					<l>Törvényes a sarj, vagy törvénytelen,</l>
					<l>Az végre mindegy, csak te légy jelen.</l>
				</lg>
				<p>3</p>
				<lg>
					<l>No s a cigányok... Au! isten-csapása!</l>
					<l>Hogy velök annyi mindig a bajom!</l>
					<l>Nem volt talán elég a forró kása,</l>
					<l>Midőn keresztül buktam e fajon?</l>
					<l>Midőn megrontott Ida nagy romlása?...</l>
					<l>Bár ehhez is fér még egy-két vajon.</l>
					<l>Elolvasták-e, vagy föl sem szelék? -</l>
					<l>Korcs volt, üres volt, aljas volt: elég.</l>
				</lg>
				<p>4</p>
				<lg>
					<l>Ki gondolt arra, hogy van benne eszme,</l>
					<l>Cigányfölötti érzés valami,</l>
					<l>De, Pucheim kardja szívemnek szegezve.</l>
					<l>Félig se mertem azt kimondani!</l>
					<l>A szalmapörnye sem volt tőlünk messze,</l>
					<l>Miről magyar fül nem tud hallani,</l>
					<l>S melytől sötéten jártunk akkoron,</l>
					<l>Barnítva színünk’ s szívünk’ nagy korom</l>
				</lg>
				<p>5</p>
				<lg>
					<l>Dicső, nemes faj, mely vérzett Idánál!</l>
					<l>(Ott volt a végcsapás, Világoson)</l>
					<l>Halálra mennék érted, ha kivánnál;</l>
					<l>Engem esz a lúg, ha fejed mosom;</l>
					<l>Rothadjon a nyelv, mely téged profánál,</l>
					<l>Édes enyím szentem, magasztosom!</l>
					<l>Azért kivánnám még, hogy el ne haljak,</l>
					<l>Hogy rólad méltán zönghessen ez ajjak.</l>
				</lg>
				<p>6</p>
				<lg>
					<l>Oh láttam én (hisz ott is voltam egyszer:</l>
					<l>Tenni kevés - de halni volt esély)</l>
					<l>Győzelmeid napját; s a szörnyű perccel</l>
					<l>Én is alólbukám, midőn esél.</l>
					<l>Bámulta egy világ amit cselekszel,</l>
					<l>Minőt rege is csak ritkán mesél:</l>
					<l>De vállvonítva kullogott tovább</l>
					<l>Hogy sebeidben tipra büszke láb.</l>
				</lg>
				<p>7</p>
				<lg>
					<l>És engem akkor oly érzés fogott el...</l>
					<l>A szőlős gazda is, az egyszeri,</l>
					<l>Magánkivűl s őrjöngve kacagott fel,</l>
					<l>Látván, hogy szőlejét a jég veri,</l>
					<l>Dorongot ő is hirtelen kapott fel,</l>
					<l>Paskolni kezdé, hullván könnyei:</l>
					<l>„No hát, no!” így kiált; „én uram isten!</l>
					<l>Csak rajta! hadd lám: mire megyünk ketten!”</l>
				</lg>
				<p>8</p>
				<lg>
					<l>Igy én, a szent romon, emelve vádat</l>
					<l>Magamra, a világra, ellened:</l>
					<l>Torzulva érzém sok nemes hibádat,</l>
					<l>S kezdék nevetni, a sírás helyett;</l>
					<l>Rongy mezbe burkolám dicső orcádat,</l>
					<l>Hogy rá ne ismerj, és zokon ne vedd:</l>
					<l>S oly küzdelemre, mely világcsoda,</l>
					<l>Kétségb’esett kacaj lőn Nagy-Ida.</l>
				</lg>
				<p>9</p>
				<lg>
					<l>Rajongva tűnt elém a sátrak népe:</l>
					<l>A vajda Csóri, a nagy álmodó,</l>
					<l>Ki maga alszik egy nemzet nevébe’</l>
					<l>Álmában újabb, szebb hont alkotó;</l>
					<l>S hogyan koppasztja, mely még nincs kezébe’,</l>
					<l>Madarát a többi por-puffogtató;</l>
					<l>Mind csupa bátor, nyílt őszinteség:</l>
					<l>De a bús tréfa mégis megesék!</l>
				</lg>
				<p>10</p>
				<lg>
					<l>Dicsőséget szomjaznak minden áron,</l>
					<l>De, ha nem kell vér, olcsón is veszik;</l>
					<l>Ritka dolog, hogy egyetértsen három;</l>
					<l>A holnapot ma bízvást megeszik,</l>
					<l>Stb. - - hisz megírtam akkor-nyáron.</l>
					<l>Ne irtalak vón’ kis könyvem pedig!</l>
					<l>Rossz vagy, silány vagy; másként nem hevernél</l>
					<l>Száz-számra most is Julius Müllernél.</l>
				</lg>
				<p>11</p>
				<lg>
					<l>Nos s a cigányok... Ejnye! - Várjanak!</l>
					<l>Nagy számadással tartozunk elébb.</l>
					<l>Húsz éve már, hogy a költő hanyag:</l>
					<l>Túzokká nőtt az akkori veréb.</l>
					<l>„Igérted: add meg!” csúfra mondanak,</l>
					<l>„Mért vagy a here méhnél is herébb?</l>
					<l>Húsz év alatt más száz kötetre menne,</l>
					<l>Sok millió betűt számlálva benne.”</l>
				</lg>
				<p>12</p>
				<lg>
					<l>Tudom, bevallom gyöngeségemet;</l>
					<l>Nem dolgozom, csak ha valami hajt;</l>
					<l>Egyébkor lusta mélabú temet,</l>
					<l>Mely elefántnak néz szúnyognyi bajt,</l>
					<l>(Ámbár nagyobb is ért biz’ engemet)</l>
					<l>S nem tagadom meg a keleti fajt,</l>
					<l>Mely ópium-gőz, latakia s ambra</l>
					<l>Illat között vár - vár a sült galambra.</l>
				</lg>
				<p>13</p>
				<lg>
					<l>No meg, mi tűrés-tagadás? Bolondom</l>
					<l>(Istókom értem) alig született,</l>
					<l>Nagyobb volt ő nála kisebbik gondom;</l>
					<l>Hamupipőke lőn és megvetett.</l>
					<l>„Ha méltóbb énekim’ eldanolandom</l>
					<l>(Mátyást, Lajost, Csabát s még vagy hetet)</l>
					<l>S időm azontúl még verselni jut,</l>
					<l>Kirántom a sutból szegény fiut.”</l>
				</lg>
				<p>14</p>
				<lg>
					<l>Ezt gondolám, nagy-bizton és kevélyen.</l>
					<l>Oly dús, pazérló az ifjú remény;</l>
					<l>Örökké nem hiszi ugyan, hogy éljen,</l>
					<l>De jó sokáig, s ami egyre mén:</l>
					<l>Hogy változatlan, át borún, veszélyen</l>
					<l>Kedv, ihlet, alkalom és érzemény,</l>
					<l>Erő, kitartás, ízlés, akarat -</l>
					<l>Egy szóval ami kell, mind ép marad.</l>
				</lg>
				<p>15</p>
				<lg>
					<l>Ezért halasztám mind tovább-tovább el;</l>
					<l>Tudtam, kevésnek is fog tetszeni:</l>
					<l>„Istók” bolond, s nem épen respectábel,</l>
					<l>Mily képtelen, ily hőst megzengeni!</l>
					<l>Tárgy, dictió silány, a nyelve bábel,</l>
					<l>Irója nem tud „eszményíteni”;</l>
					<l>Magyar dicsőségről nincs benne nagy szó...</l>
					<l>S nem ily példát adott Virgil, se Tasso.</l>
				</lg>
				<p>16</p>
				<lg>
					<l>Így a közönség. Egy-két műbirám</l>
					<l>Akadt ugyan (elismert jó fejek)</l>
					<l>Biztatva, hogy nem hasztalan irám,</l>
					<l>Bármily bolondos úton tévelyeg.</l>
					<l>De annyi „Első ének” várt reám,</l>
					<l>Annyi kerített óriás „fenek”:</l>
					<l>Hogy, amelyekben semmit nem haladtam,</l>
					<l>Ezt még azok közt is utólra hagytam.</l>
				</lg>
				<p>17</p>
				<lg>
					<l>Isten veled, jobb részem arany álma!</l>
					<l>Hű Toldi, Csaba, isten veletek!</l>
					<l>Oly messze a cél, oly magas a pálma!</l>
					<l>Rég törve lelkem, és a test beteg.</l>
					<l>Ily hangulathoz Istókom talál ma:</l>
					<l>Előveszem - ha mire mehetek -</l>
					<l>(Kerűlve inrázó erőlködést)</l>
					<l>Mint öreg asszony a letett kötést.</l>
				</lg>
				<p>18</p>
				<lg>
					<l>Hol is hagyám el? Mindegy! Régi nóta:</l>
					<l>Húsz éve, mondom, egy-kettő hián;</l>
					<l>Jó nagy kamasszá nőhetett azóta</l>
					<l>S túl járhat Istók óperencián.</l>
					<l>Hosszúra nyúlnék minden élte-volta:</l>
					<l>Ugorjuk által! Jó ötlet; bien:</l>
					<l>Így franciás lesz, meglepő, regényes;</l>
					<l>Költő segít magán, ha leleményes.</l>
				</lg>
				<p>19</p>
				<lg>
					<l>Különben is, amennyi életírat</l>
					<l>E zsenge korról, mind egyforma rajz;</l>
					<l>A jellem, az lassan, elrejtve virrad,</l>
					<l>Nézőnek összefoly, mint gyermekarc;</l>
					<l>Így a biograph egyebet sem irhat,</l>
					<l>Míg nem ütöget az ifjúi bajsz:</l>
					<l>Nőtt, nyúlt; az iskolát szerette, unta;</l>
					<l>„Jeles” szamár volt, vagy zseni secunda.</l>
				</lg>
				<p>20</p>
				<lg>
					<l>Hip-hop, édes lovam, te vén Pegaz!</l>
					<l>Hozzuk szénánkat egy csapásra rendbe;</l>
					<l>A mondaként is, úgy-e, szent igaz?</l>
					<l>Egyszer „bekukkant Istók Debrecenbe”:</l>
					<l>Aligha ott nincs. No ni! rittig, az!</l>
					<l>Ott űl szerényen a „bagoly” terembe.</l>
					<l>(Ez egy fellegvár, egy magas Sion,</l>
					<l>Mellyel dicsekszik a kollégyiom.)</l>
				</lg>
				<p>21</p>
				<lg>
					<l>Halvány, sovány alakját hosszu tóga</l>
					<l>- Mint gyászlobogó a nyelét - fedi;</l>
					<l>Nem látszik, hogy nagyon jól menne dolga.</l>
					<l>Étvágya is több, mint betöltheti; -</l>
					<l>Hagyján az éhség! a test földi szolga:</l>
					<l>Lelkét dicsőség vágya kergeti,</l>
					<l>S mindig valami olyanért sovárog,</l>
					<l>Mit nem tanítnak a tudós tanárok.</l>
				</lg>
				<p>22</p>
				<lg>
					<l>Nem mintha geniális hetykesége</l>
					<l>Böcsmérlené a tisztes tudományt:</l>
					<l>Sőt a tudásnak vonzaná is vége</l>
					<l>Akármi szakban, s mindben egyaránt;</l>
					<l>Ismerni ő mindent hő vággyal ége,</l>
					<l>A Zend-Avesztát úgy, mint a Koránt:</l>
					<l>De azt az iszonyú „kásahegyet”</l>
					<l>Keresztül enni, míg tud csak egyet!</l>
				</lg>
				<p>23</p>
				<lg>
					<l>Oh, hányszor elmereng a tiszta mennybe,</l>
					<l>Hol a tejút és többi napkörök</l>
					<l>Egy-egy láncszem tovább, a végtelenbe,</l>
					<l>Hol milliárd nap és bolygó görög;</l>
					<l>A Sirius-hossz, ily távollal szembe,</l>
					<l>Már semmi, hát még ez a földi rög!...</l>
					<l>De iskolában rettenté a sok</l>
					<l>A + b, nagy Ö, a dűlt ¥-asok.</l>
				</lg>
				<p>24</p>
				<lg>
					<l>Zsúfolva is van termök: ő tanára</l>
					<l>Alig százötvenedrész gondja volt;</l>
					<l>A tábláig sem ért el szemsugára,</l>
					<l>A legszebb képlet rajta - szürke folt;</l>
					<l>„Folytassa Istók!” „X, emelve á-ra”...</l>
					<l>Szegény myopsunk csak ötölt-hatolt; -</l>
					<l>S ha csillagásztak, ő nézvén a csőbe:</l>
					<l>Sipkát akasztott más lurkó elébe.</l>
				</lg>
				<p>25</p>
				<lg>
					<l>Szerette volna ő ismerni, oh nagy</l>
					<l>Természet, alkotó kezed müvét!</l>
					<l>Keresve, hol szűzen található vagy,</l>
					<l>Erdők virágát és a bérc kövét;</l>
					<l>De a padokban (ah, szánni való agy!)</l>
					<l>„Magolni” kelle kő, virág nevét;</l>
					<l>S ha kézről-kézre járt valami ásvány:</l>
					<l>Brúgó darabbá vált körútazásán.</l>
				</lg>
				<p>26</p>
				<lg>
					<l>Isten, világ, ember: a tiszta ész</l>
					<l>Nyitját ezekhez vágya feltalálni:</l>
					<l>De, ami pár évezred óta kész,</l>
					<l>Belátta, hogy neki kell megcsinálni.</l>
					<l>Mind „térj-meg-utca” ez, bármerre méssz;</l>
					<l>Így kedve nem sok volt philosophálni; -</l>
					<l>Egy ismerethez mégis eljutott:</l>
					<l>„Hogy semmit nem tud, annyit jól tudott.”</l>
				</lg>
				<p>27</p>
				<lg>
					<l>Nem volt erős fej: kategóriák</l>
					<l>Szerint sehogysem járt bolond esze;</l>
					<l>A logikában nincs gyöngébb diák,</l>
					<l>Major- s minorban ő nyakig vesze,</l>
					<l>Vagy az okot nem lelte, vagy fiát;</l>
					<l>Kivéve, mint pók, ha mit éreze:</l>
					<l>Mert (amin elbámulna Kant, Spinoza)</l>
					<l>Észtanszerűbb volt verse, mint a próza.</l>
				</lg>
				<p>28</p>
				<lg>
					<l>(Tudnillik azt is irt ő; hogyne? stultis,</l>
					<l>Pictoribus... s mi még a harmadik?) -</l>
					<l>Történelemből ha micskét tanult is,</l>
					<l>Meg elfelejté a vizsgálatig;</l>
					<l>Mert a fonál, ha oly hosszúra nyult is,</l>
					<l>Nem az volt, mi szellemnek mondatik;</l>
					<l>De a föld minden évszáma s királya,</l>
					<l>Meg a tanító körmönfont irálya.</l>
				</lg>
				<p>29</p>
				<lg>
					<l>Classicusokhoz épen szíve vonta:</l>
					<l>Kedvence volt Horác, Virgil, Homér;</l>
					<l>De szót hüvelyből nem örömest bonta,</l>
					<l>Virágot nem tiport el a gyomér’;</l>
					<l>Ő az egésznek bátran nékironta,</l>
					<l>Kileste, hol foly az a fínom ér,</l>
					<l>Melyen halad cselekvés, érzet, eszme -</l>
					<l>Habár egy szócska néhol kárba veszne.</l>
				</lg>
				<p>30</p>
				<lg>
					<l>Egy szóval ami tesz egy jó diákot,</l>
					<l>Abból kevésre ment Istók szegény;</l>
					<l>Az érdemlépcsőn nem magasra hágott,</l>
					<l>Se’ a tanúló hosszas évekén;</l>
					<l>A pálya fele-útján félre vágott,</l>
					<l>Nem, mint amolyan kirugó legény:</l>
					<l>De csüggeszté e taposó malom</l>
					<l>Egyhangusága és az únalom.</l>
				</lg>
				<p>31</p>
				<lg>
					<l>Tanúlni ugyan annyit a „tanárnak”</l>
					<l>Iparkodott ő, „a becsűletért”,</l>
					<l>Hogy nem nevezték publice szamárnak.</l>
					<l>S elfújta hangosan, amit nem ért;</l>
					<l>Jobb „calculusa” is alig egy párnak</l>
					<l>Lőn, mire az esztendő véget ért;</l>
					<l>Azonban őt ez mind nem boldogítá:</l>
					<l>Sőt, hogy időt lop, azt érzé, gyanítá.</l>
				</lg>
				<p>32</p>
				<lg>
					<l>A pálya végén hosszu reverenda</l>
					<l>Intett felé, vagy olyan kutyabőr,</l>
					<l>Minőt nem rejteget az ős gerenda:</l>
					<l>Pap is lehetne, ügyvéd, ingenieur;</l>
					<l>Bajtársit e pálmák varázsa vonta,</l>
					<l>Lett is valami, valamennyiből,</l>
					<l>Ki mind az iskolát végig taposta,</l>
					<l>Lesz az; (Ha más nem, egy falusi „kosta.”)</l>
				</lg>
				<p>33</p>
				<lg>
					<l>De ő a „lenni vagy nem lenni” célt</l>
					<l>Nem így fogá föl: „enni vagy nem enni”;</l>
					<l>„Kenyérrel” ő csak napról-napra élt,</l>
					<l>Tíz-húsz év múlva ma szüksége semmi:</l>
					<l>Annak fejébe nem tűrt és remélt:</l>
					<l>Hol fogja egykoron magát „letenni”</l>
					<l>Mint doctor, prókátor, ludi-magister,</l>
					<l>Vagy más ilyen tor-ter nevű philister.</l>
				</lg>
				<p>34</p>
				<lg>
					<l>Látszik, bolond volt. Ami szűnidőre</l>
					<l>A megszabott órák s napok során,</l>
					<l>Önvád nekűl szert tehetett, a dőre!</l>
					<l>Azzal henyélte el későn-korán,</l>
					<l>Hogy olvasott borúra és derűre,</l>
					<l>Mohón, systéma nélkül, szaporán,</l>
					<l>Mintha, mit a világ nyomdái nyomnak,</l>
					<l>Fejébe kéne férni mind, a lomnak.</l>
				</lg>
				<p>35</p>
				<lg>
					<l>Legjobban a versköltőket szerette;</l>
					<l>Ünnepje volt, ha effélét kapott:</l>
					<l>De szükségből a prózát is meg-ette:</l>
					<l>Új s régi könyvet, pamphlét, hirlapot;</l>
					<l>A „Juhtenyésztést” egyformán bevette</l>
					<l>Meg a vitázó dogmás vén papot;</l>
					<l>A bibliát rég tudta volt merőben,</l>
					<l>S mind, amit nyomtanak „ez esztendőben”,</l>
				</lg>
				<p>36</p>
				<lg>
					<l>Vágyának az sem épen akadálya,</l>
					<l>Ha könyve néma, nyelve idegen:</l>
					<l>Előbb egy-két szó értelmét kivájja,</l>
					<l>Tünődve mint hieroglypheken,</l>
					<l>Míg a mondatnak is nyitját találja; -</l>
					<l>Így ássa, mint szú, a laprétegen</l>
					<l>Magát keresztül; - s ha kezére jön,</l>
					<l>Nyelvtant is olvas, meg szótárt - külön.</l>
				</lg>
				<p>37</p>
				<lg>
					<l>Csodálatos fő; hova fér e zagyva,</l>
					<l>Emészthetetlen brutto töltelék?</l>
					<l>Jut-é fiókja mind ennek az agyba’?</l>
					<l>Vagy, mint edény ha színig megtelék,</l>
					<l>A többi átfoly még nyomot se’ hagyva? -</l>
					<l>Elfolyt biz’ abból, gondolom, elég:</l>
					<l>Sőt, ami része bennmaradt nehánynak;</l>
					<l>Nevezni azt se’ merném tudománynak.</l>
				</lg>
				<p>38</p>
				<lg>
					<l>Tény az, hogy Istók, minden olvasása</l>
					<l>Dacára, tudni többet nem tudott;</l>
					<l>Nincs tárgy, miből, az iskolák szokása</l>
					<l>Szerint, kiállná a vizsgálatot;</l>
					<l>De átalában véve, egyremásra,</l>
					<l>Elméje mégis nyilt, gyarapodott:</l>
					<l>Mint testi étkünk nagyrészben lemállik,</l>
					<l>S mi bennmaradt, az más anyagra válik.</l>
				</lg>
				<p>39</p>
				<lg>
					<l>„Elég! elég!” kiált az olvasó,</l>
					<l>„Mit érdekel s kit, e könyvek molya?</l>
					<l>Az ilyenektől könyvtár, folyosó</l>
					<l>Hemzseg, kiállhatlan egész faja;</l>
					<l>Mozgó halálfej, létrataposó</l>
					<l>Gép, a betű lelketlen szípolya;</l>
					<l>Képzelme alacsony, kedélye száraz,</l>
					<l>Érzése nincsen, vagy rideg, sivár az.”</l>
				</lg>
				<p>40</p>
				<lg>
					<l>De jó bolondunk (ebben is bolond)</l>
					<l>Mélyen tudott érezni s melegen,</l>
					<l>Szeretni embert - és szeretni hont.</l>
					<l>Melyből pedig, az éltető egen</l>
					<l>Kivűl, sajátjának semmit se’ mond,</l>
					<l>Legtöbbször azt is nézi üvegen:</l>
					<l>Mert őfelőle már az volt megirva,</l>
					<l>Hogy, míg csak él, bámuljon a papirra.</l>
				</lg>
				<p>41</p>
				<lg>
					<l>Azonban olykor, ha gyér alkalom</l>
					<l>Kirántá mégis holt falak mögűl;</l>
					<l>Vagy mert hiányzott a csend, nyugalom,</l>
					<l>Hogy olvasson tovább, szünet nekűl;</l>
					<l>Vagy e holtig viselt ciliciom -</l>
					<l>A kötelességnek ha menekűl</l>
					<l>Szúrásitól, kissé hogy szertenézhet;</l>
					<l>Szent templomodban, oh dicső Természet,</l>
				</lg>
				<p>42</p>
				<lg>
					<l>A boltozatra föl, mely tiszta kéken,</l>
					<l>Éjből, sugárból szőve, domborul;</l>
					<l>A zöld mezőn el, a rengő vidéken,</l>
					<l>Mely délibábot öltve fátyolul,</l>
					<l>Egy rész alul leng, más fölül, az égen,</l>
					<l>Mely, mint ezüst tó; közzéjök szorul;</l>
					<l>Ha széttekint - - aligha lát sokat</l>
					<l>Szegény myopsunk, bárhogy pislogat.</l>
				</lg>
				<p>43</p>
				<lg>
					<l>De jut, s halálig jutni fog eszébe</l>
					<l>Egy földi elvesztett paradicsom:</l>
					<l>Az élet első tiz-tizenhat éve,</l>
					<l>Midőn látása még nem vala rom;</l>
					<l>Honnan - „tudásnak a gyümölcsit” éve,</l>
					<l>(Apró betűket) s éve nagy-mohon -</l>
					<l>Kiűzte a fény kardos angyala:</l>
					<l>S a kéj, mit a látás nyújt, elhala.</l>
				</lg>
				<p>44</p>
				<lg>
					<l>S az nem csekélység. - Oh, ha negyven évem</l>
					<l>(Vagy közel annyi) nem lett volna vak!</l>
					<l>Ha mint egy fényrajz tárult vón’ elébem</l>
					<l>Természet, ég, föld, hegy, mező, patak;</l>
					<l>A távol’ a kicsiny’ körrajza épen,</l>
					<l>A lég, - az égnek folytatása csak -</l>
					<l>Mint mikor elnéztem a kicsi pontot:</l>
					<l>Röptében a gólyát: egy szem porondot!</l>
				</lg>
				<p>45</p>
				<lg>
					<l>Ha fűben apró - s végtelen világok</l>
					<l>Titkát az ürben, leshetem vala;</l>
					<l>Ha népes körbe én a tudva hágok,</l>
					<l>Hogy nem csalékony e szem sugara;</l>
					<l>Ha szenvedélyek s millió hívságok</l>
					<l>Tükrét az arcon, s szívet általa,</l>
					<l>E negyven év alatt híven figyelve,</l>
					<l>Tapasztalással hímesebb ez elme:</l>
				</lg>
				<p>46</p>
				<lg>
					<l>Talán póéta lettem vón’ - különb.</l>
					<l>De sorsa üldi a szegény vakot;</l>
					<l>Kinek szemében a látlencse gömb:</l>
					<l>Bár nem vadászhat, mindig lő, (bakot).</l>
					<l>Kitárul a legszebb festői tömb:</l>
					<l>Zwickert hamar! guckert! szemablakot!...</l>
					<l>Ah, már hiába! ő meg nem ragadja -</l>
					<l>Tovább röppent a költő pillanatja.</l>
				</lg>
				<p>47</p>
				<lg>
					<l>Szerette Istók a természetet</l>
					<l>Éhomra is; - ha egy szünnapra szert tőn,</l>
					<l>Ebédre vackort és kökényt szedett</l>
					<l>S egész nap elcsatangolt a Nagy-erdőn;</l>
					<l>Olvasni fűbe ha telepedett,</l>
					<l>Nem olvasott, - csak egy mohlepte cser-tőn</l>
					<l>A mikrokosmost, sürge hangyabolyt</l>
					<l>Órákig nézte, amint föl- s lefolyt.</l>
				</lg>
				<p>48</p>
				<lg>
					<l>Vagy elbocsátá lelkét ringatódzni</l>
					<l>Szellő fuvalmán, bólintó galyon,</l>
					<l>Felhők futásával versent hajózni,</l>
					<l>Hanyatt terűlve egy partoldalon, -</l>
					<l>Engedte önmagából kilopódzni:</l>
					<l>Hang, szín, sugár lett, tér és mozgalom,</l>
					<l>Ő a természet, a nagy és örök -</l>
					<l>Mi ott henyél, csak hitvány földi rög.</l>
				</lg>
				<p>49</p>
				<lg>
					<l>Télen is olykor - a fél öl fa végett,</l>
					<l>Mely nyolc diákra egy „házban” kijár -</l>
					<l>Meglátogatta az erdős vidéket</l>
					<l>Gyér köpönyegben (hét galléra bár),</l>
					<l>Metsző hidegtől keze, arca égett,</l>
					<l>S mikép a cet fuvallta vízsugár</l>
					<l>Úgy tornyosult fagyos lehellete</l>
					<l>Amint a kristály hóban törtete.</l>
				</lg>
				<p>50</p>
				<lg>
					<l>De a „vágásban”, hol tágas karám</l>
					<l>Fogadja nagy fatörzsekből leverve,</l>
					<l>Ott máglyatűznél jó világ van ám!</l>
					<l>S felejti a fázást, mellé heverve;</l>
					<l>Pirít, szalonnáz; míg künt szaporán</l>
					<l>Felelget, a nyers visszhanggal perelve,</l>
					<l>Száz fejsze, - közbe meg, amint ledől, ha!</l>
					<l>Ropogva ágyúz a fagyvette tölgyfa.</l>
				</lg>
				<p>51</p>
				<lg>
					<l>Estére megtér; s hall vigalmi neszt:</l>
					<l>Laktársi egy bitang pallót oroztak,</l>
					<l>Ennek hasábja fűti a lemezt</l>
					<l>Vörösre, - ők danolnak és boroznak;</l>
					<l>A karcos vinkó, mit fanyar gerezd</l>
					<l>Kínjába szűlt, alig válik be rossznak;</l>
					<l>De a dal ömlik fájos-édesen:</l>
					<l>„Je-her a-hab-lakomra, kedvesem!”</l>
				</lg>
				<p>52</p>
				<lg>
					<l>Istók nem egyszer maga is kirúg;</l>
					<l>Lelkérül a pedantságot lehántja</l>
					<l>Mikor „tanyáznak” a vidám fiúk,</l>
					<l>Most is belévág átható discántja.</l>
					<l>De majd kijózanúl, és koszorúk</l>
					<l>Távol kecsegtető sejtelme bántja:</l>
					<l>Sovárg egy cél nélküli cél felé,</l>
					<l>Amelynek utját-módját nem lelé.</l>
				</lg>
				<p>53</p>
				<lg>
					<l>Majd alabástrom sótartó-darabból</l>
					<l>Egy rossz bicsakkal vés szobor fejet,</l>
					<l>Ferenczy híre pislog néki abból,</l>
					<l>S Vitéz fanyar mellképe ránevet;</l>
					<l>Fogalma sincs, hogy mintázná agyagból,</l>
					<l>Sosem látott még szobrász műhelyet,</l>
					<l>(Mert akkor Debrecen szobrászata</l>
					<l>„Vászon”-pipán túl még nem baktata).</l>
				</lg>
				<p>54</p>
				<lg>
					<l>Majd apró válu-festék és ecset</l>
					<l>(Mihez a macska szőrit megrabolta)</l>
					<l>Kerül napfényre; - rajzol keveset,</l>
					<l>Gyönyörrel űzi gyermeksége olta.</l>
					<l>Arc, ló, virág; tájkép, torony, mecset...</l>
					<l>S mindezt csak úgy találta, nem tanulta;</l>
					<l>Szép is volt rendesen az ideál:</l>
					<l>De tőle a mű - száz mérföldre áll.</l>
				</lg>
				<p>55</p>
				<lg>
					<l>Ezekben ő a mester névre várt.</l>
					<l>Zenét már csak dilettans módra űze;</l>
					<l>Elpöngeté a zongorát, gitárt,</l>
					<l>A hangjegyet lassacskán elbetűzte,</l>
					<l>Hallása jó volt és ütemre járt,</l>
					<l>Lelkében a hangot jól összefűzte;</l>
					<l>Még componált is (megbocsásson e szó):</l>
					<l>De nem készült - cigánynak ex professo.</l>
				</lg>
				<p>56</p>
				<lg>
					<l>Hanem billentsük a mesét odább. -</l>
					<l>Istók elúnta, mondok, Debrecent;</l>
					<l>Lévén fejében csodásnál csodább</l>
					<l>Ábrándozásból jókora procent.</l>
					<l>Mint elmosódó, játszi délibáb:</l>
					<l>A képzelet mindég előtte ment,</l>
					<l>Csalván az útról nyom nélkűli tájra,</l>
					<l>Sivár pusztákba, zsombikos lapályra.</l>
				</lg>
				<p>57</p>
				<lg>
					<l>Történt, hogy ekkortájban egynehány</l>
					<l>Kortársa, némi bűnös „alkalomból”</l>
					<l>(Már nem tudom, bor volt-e vagy leány)</l>
					<l>Megugrott a tisztes kollégyiomból.</l>
					<l>S mivel Dunában ott nagy a hiány</l>
					<l>Meg, ifju ember nem is arra gondol,</l>
					<l>Sejtvén a bakkancsot mégis nehéznek:</l>
					<l>Ég-föld dacára - felcsapott színésznek.</l>
				</lg>
				<p>58</p>
				<lg>
					<l>Istók előtt most nyílt meg a világ:</l>
					<l>Hisz ez dicső, mindég szerette pálya!</l>
					<l>Ő nála jobb szinházjáró diák</l>
					<l>Úgy sincs - ha Cerberus utját nem állja:</l>
					<l>De a bent hangicsáló Délilák</l>
					<l>Szavát kivűl is bájosnak találja;</l>
					<l>S ha pénze nincs s az őr-eb rámorog:</l>
					<l>Künt óraszámra is elkuncsorog.</l>
				</lg>
				<p>59</p>
				<lg>
					<l>Különben is, mit olvasó dühében</l>
					<l>Nyomtatva egyszer-másszor megkapott,</l>
					<l>Mind olvasá - nem, eljátszotta épen,</l>
					<l>Úgy képzeletben, a szindarabot;</l>
					<l>Hős volt, király, nő, agg, váltott személyben,</l>
					<l>És mindenikre más jelmezt szabott;</l>
					<l>Rossz volt darabja, fércmű, slendrián:</l>
					<l>De hát törődik gyermek, ló hián?</l>
				</lg>
				<p>60</p>
				<lg>
					<l>Ez naptól fogva vesszőparipája</l>
					<l>Csak a szinészet: mind szaval, danol,</l>
					<l>A hősi állást tűkörben csinálja,</l>
					<l>Ha ily butorhoz férhet valahol;</l>
					<l>Büdös neki „Pallás” vén laktanyája</l>
					<l>De a szinháznál örömest napol,</l>
					<l>Melyet Harmincados köz vagy sikátor</l>
					<l>Rejtett zugában ápolt N. szenátor.</l>
				</lg>
				<p>61</p>
				<lg>
					<l>Próbára ez s ez „úr” - „tens” vagy „kisasszony”</l>
					<l>Ott leste szüntelen ha megy, ha jő,</l>
					<l>Volt gondja, hogy semmit el ne mulasszon</l>
					<l>A hódolatból, mint ha tisztelő;</l>
					<l>Hogy’ fénylenek, suhognak a terasszon!</l>
					<l>Mily arszlán, aki már előkelő!</l>
					<l>De a volt társit is, ámbár kopottak,</l>
					<l>Bámulja szinte már, hogy bejutottak.</l>
				</lg>
				<p>62</p>
				<lg>
					<l>De nem mint olyatén „rugott” deák</l>
					<l>Akart ő szökni Thálja templomába;</l>
					<l>Őt vonja íhlet, vérmes ideák,</l>
					<l>S van bizodalma testimoniumába;</l>
					<l>Elébb is ezt kivenni fut tehát</l>
					<l>(Baráti, hogy bolond, inték hiába)</l>
					<l>Aztán aláiratni; - sok tanár</l>
					<l>Fejet csóvál rá, és azt mondja: kár!</l>
				</lg>
				<p>63</p>
				<lg>
					<l>Egy ősz tanára, egy agg Simeon,</l>
					<l>Kinek nem fért a híre Debrecenben,</l>
					<l>Sőt már nevének keskeny volt e hon</l>
					<l>(Kibőgte a deák ezt is különben)</l>
					<l>Föllelkesült a lelkes ifion,</l>
					<l>Szavalni fogta, énekelni... minden...</l>
					<l>Említe Shakespeare „hallatlan” nevet:</l>
					<l>Megáldá, s írt ajánló levelet.</l>
				</lg>
				<p>64</p>
				<lg>
					<l>Ily készülettel Istók a direktor</l>
					<l>Szent ajtaján kopogtat és belép,</l>
					<l>Nem oly merészen, mint valami Hector,</l>
					<l>Künn fészkelődött jó soká elébb.</l>
					<l>„Azért jön - úgymond - hogy szeretne aktor...”</l>
					<l>S kibontá nagy bizonyság-levelét.</l>
					<l>Belétekint az, csak vállán keresztül,</l>
					<l>Pedig virít ám a sok eminens-tül.</l>
				</lg>
				<p>65</p>
				<lg>
					<l>„Tud-é táncolni - kérdé - vagy dalolni?”</l>
					<l>Ráhagyta Istók a dalt, hogy igen,</l>
					<l>S a tánc helyett majd fog Kontból szavalni;</l>
					<l>„Épen, magának!...” szólt az hidegen.</l>
					<l>„Hát garderobja? frakk s efféle holmi?...”</l>
					<l>Egy tóga volt a falba vert szegen:</l>
					<l>Azt elcserélte egy diák barátja,</l>
					<l>S helyette most van, ím, tisztes kabátja.</l>
				</lg>
				<p>66</p>
				<lg>
					<l>Igazgató úr végignéze rajta,</l>
					<l>S nem mondta bár, minő a „látlelet”:</l>
					<l>Érezte a fiú, nagyot sohajta</l>
					<l>S átnyújtá az ajánló-levelet.</l>
					<l>Mosolyra görbült a direktor ajka,</l>
					<l>Mert az aláirt név köztisztelet-</l>
					<l>Tárgy a vidéken, s monda: „Így... no... tán.”</l>
					<l>Jőjjön gyűlés - azaz hogy délután.</l>
				</lg>
				<p>67</p>
				<lg>
					<l>Jött hát, szegény - vagy inkább el se’ ment,</l>
					<l>Künn várta míg foly a halál-itélet -</l>
					<l>Szabott időben aztán megjelent</l>
					<l>S megtudta, hogy fölösleg bár, szinész lett.</l>
					<l>Az este kissé már szétnéze bent;</l>
					<l>Nem oly szép, sejti, mint kivűl, ez élet:</l>
					<l>Erdő, terem, kulisszák, kortinák</l>
					<l>Mind léc, papir, vászon, kötél, - fonák.</l>
				</lg>
				<p>68</p>
				<lg>
					<l>Szerepje is volt már, a szín megett:</l>
					<l>Majd vas-lemezt ráz és dörögve-morgó</l>
					<l>Zajjal rendíti, mint Zeusz, az eget,</l>
					<l>- Míg gyantaporral a színlap-kihordó</l>
					<l>Kulisszamécsvillámot ereget; -</l>
					<l>Majd mint tüzér áll, a kezébe’ furkó,</l>
					<l>S inspiciens úr hogyha jelt adott:</l>
					<l>Döngetni hátul, bum! bum! a padot.</l>
				</lg>
				<p>69</p>
				<lg>
					<l>Már másnap a színpadra kelle menni,</l>
					<l>Ez egyszer a nehéz, nem a szerep!</l>
					<l>Mi az; fényes ruhában megjelenni</l>
					<l>És ott szavalni mint a szélkerep?</l>
					<l>De változáskor a széket betenni,</l>
					<l>Ödöngni fel s alá, mint vak-vereb,</l>
					<l>Hol már a puszta bennlét megaláz:</l>
					<l>Ez ám a csúfos, kínos lámpaláz!</l>
				</lg>
				<p>70</p>
				<lg>
					<l>Volt olyan este, szóhoz is jutott,</l>
					<l>Több volt ugyan a „schlagwort”, mint a szó:</l>
					<l>„Értem!” - „Befogtak.” - „Tessék: a botot...”</l>
					<l>Ebből bizony nem alkot Garcilasso.</l>
					<l>Szerencse, hogy segítni jól tudott</l>
					<l>Melodramában, és mint primo basso</l>
					<l>Kótábul a szót pontosan nyelé:</l>
					<l>„Oh! (mint) so-(vár-)gok (fény-) la-(kod) fe-(lé.)”</l>
				</lg>
				<p>71</p>
				<lg>
					<l>Azonban egyszer köpcösebb mondóka</l>
					<l>Jutott részére, több mint fél lapon:</l>
					<l>Egy német herceggel gyűlt meg a dolga,</l>
					<l>Nagy hóditóval ott a színpadon,</l>
					<l>Kinek Damokles-kardja győzve lóga</l>
					<l>Egész város fölött e gyász napon,</l>
					<l>Melyet tövébűl most kivágni készül</l>
					<l>S leölni aggot; nőt, babát vitézül.</l>
				</lg>
				<p>72</p>
				<lg>
					<l>E fenevadhoz polgártársi épen</l>
					<l>Istókot deputálák esdeni:</l>
					<l>Hogy nézzen istent, s az ártatlan népen</l>
					<l>Ne álljon bosszut, mint fogát feni.</l>
					<l>Felöltözik hát bő kantusba szépen,</l>
					<l>Szenes dugóval ráncossá keni</l>
					<l>Ábrázatát s tesz nagy fehér szakállat,</l>
					<l>Ha vén korát megszánná e vadállat.</l>
				</lg>
				<p>73</p>
				<lg>
					<l>S lábához esve, mond: „Kegyelmes herceg!”</l>
					<l>S’attöbbi; - mondja szívből, melegen;</l>
					<l>Előtte nincs más, mint a szörnyü percek:</l>
					<l>Az égő város, rabló idegen;</l>
					<l>Könny felbuzog, kebel gyorsítva perceg</l>
					<l>Halomra ölt anyákon, gyermeken!...</l>
					<l>Úgy hogy kendőt emel sok gyenge szűlő,</l>
					<l>És tapsba tör ki fenn a kakasűlő.</l>
				</lg>
				<p>74</p>
				<lg>
					<l>Másnap korán hívatja a régisseur:</l>
					<l>„Jól van, barátom; tudta szerepét,</l>
					<l>De mondja fel csak, kezdje újra, többször -</l>
					<l>No lássa, hogy az accentusba vét;</l>
					<l>»Ke-gyelmes herceg!« így; halkan először,</l>
					<l>Ott hangsulyozza gyel, a közepét.</l>
					<l>»Ke-gyelmes« érti hát már...? nem »ke-gyelmes.«-</l>
					<l>Maga nem kap rollét, ha nem figyelmes.”</l>
				</lg>
				<p>75</p>
				<lg>
					<l>Nem is kapott szegény, vagy mind olyat,</l>
					<l>Minőt idéztem (lásd: nro 70);</l>
					<l>Környékezé is már a gondolat,</l>
					<l>Hogy színpadon ő hasznavehetetlen;</l>
					<l>Azonban hol a díszitő alatt</l>
					<l>Segítve, hol csoportos jelenetben,</l>
					<l>(Minthogy hé-lelke nincs hová legyen)</l>
					<l>Pályáján nem halad, de hát - megyen.</l>
				</lg>
				<p>76</p>
				<lg>
					<l>Egy reggel - épen a bolondok napja,</l>
					<l>Az ő névnapja, april elseje</l>
					<l>Volt, hogy fülét a hír oldalba csapja,</l>
					<l>Hogy társaság nincs, már csak hült helye,</l>
					<l>Már útra is kelt egynehány darabja. -</l>
					<l>No, mit tegyen most ő, szegény feje?</l>
					<l>Mondják: egy vándor színész verbuál</l>
					<l>A hulladékból, - ő bizony beáll.</l>
				</lg>
				<p>77</p>
				<lg>
					<l>S fut a civishez, melynél a direktor</l>
					<l>Megszállva volt, nem is kap kosarat;</l>
					<l>De ott áll két szekér rakodva, s hatkor</l>
					<l>Indúlni fog: „ha itt nem lesz, marad.”</l>
					<l>Igéri Istók, hogy pontban berukkol,</l>
					<l>Csak még az ágyért, ládáért szalad;</l>
					<l>„Mi-it?... magának ágy, podgyász, barátom?...</l>
					<l>Köszönje meg, ha úgy jön, amint látom.”</l>
				</lg>
				<p>78</p>
				<lg>
					<l>Mit volt csinálni? Hősünk holmiját</l>
					<l>„Míg érte nem küld” a gazdára bízza,</l>
					<l>S hogy el ne vétse a kompániát,</l>
					<l>Nyargal megint lélekszakadva vissza;</l>
					<l>Direktor úr épen indúlj-t kiált,</l>
					<l>Csak még előbb kancsó sörét kiissza:</l>
					<l>Aztán az ostor, piff, paff! (a nyele)</l>
					<l>„Arany fövennyel ékes” Nyír fele!</l>
				</lg>
				<p>79</p>
				<lg>
					<l>Oh, szép utazni még most is: robog</l>
					<l>A gőzös, mint egy elsütött rakéta;</l>
					<l>Lágy pamlagon időt, tért meglopok,</l>
					<l>Bécs, Páris, London egy alkalmi séta;</l>
					<l>Gunyasztok, füstölök, az oszlopot</l>
					<l>Számlálom amin fut villám-staféta;</l>
					<l>Van társaság (egyet sem ismerek):</l>
					<l>Plaid, táska, bunda, orditó gyerek.</l>
				</lg>
				<p>80</p>
				<lg>
					<l>De szebb volt akkor, fiatal koromban,</l>
					<l>Hej, akkor volt még útazgatni jó!</l>
					<l>Az ember messzi sem ment egy huzamban,</l>
					<l>És mégis, mennyi com- s emotio!</l>
					<l>„Kifogni” mindég, ahány alkalom van,</l>
					<l>Szekéren hálni, vagy a „nagy-ivó”</l>
					<l>Tölgy-asztalán;... örült az ember szíve:</l>
					<l>Mily útazást tőn, - bár csak intensive.</l>
				</lg>
				<p>81</p>
				<lg>
					<l>Istók az útat élvezé örömmel,</l>
					<l>Mint a kalitból menekűlt madár;</l>
					<l>A bámulást nem győzte volna szemmel</l>
					<l>Midőn kitágult a sík láthatár;</l>
					<l>Kocsis mellett, övé a legkülönb hely,</l>
					<l>(Mert a szekér csak ernyős, nem batár;)</l>
					<l>Nyílt a kilátás - benn, kulissza, ponyva-</l>
					<l>Trónjárul mit se’ lát a primadonna.</l>
				</lg>
				<p>82</p>
				<lg>
					<l>Könnyü podgyásszal útazik, de keble,</l>
					<l>Úgy érzi, könnyebb mint málhája is;</l>
					<l>Aggódni a jövendőn semmi kedve,</l>
					<l>Búsuljon a ló! (lám fogadja is.)</l>
					<l>Ott játszik ő, falun!... ott megrekedve</l>
					<l>Nincs a talentum, - s ha meg volna is:</l>
					<l>Nem adna - hol regény vár rá, kaland -</l>
					<l>Száz bizonyosért egy bizonytalant.</l>
				</lg>
				<p>83</p>
				<lg>
					<l>„Gyihé!...” de Sámson és Acsád homokja</l>
					<l>Az ifju vágynak, hajh, szárnyát szegi;</l>
					<l>A társaságnak minden férfi-tagja</l>
					<l>Tehát gyalog száll, könnyebb így neki;</l>
					<l>S vigan - kezökben kard vagy színi kopja -</l>
					<l>Mennek Thalia bátor gyermeki,</l>
					<l>Kalandra készen, - ez sisak-tarét</l>
					<l>Tett, annak a fején lovag-barét.</l>
				</lg>
				<p>84</p>
				<lg>
					<l>De a kaland - egy Fra Diavolo</l>
					<l>Vagy Sobri - úgy látszék, el fog maradni,</l>
					<l>Csak a falukban szétcsatangoló</l>
					<l>Ezek zsivajját készték felriadni;</l>
					<l>Igy ment falun, mezőn át, danoló</l>
					<l>Csapatjok, míg öreg delet mutatni</l>
					<l>Kezdett az árnyék; így ebéd után,</l>
					<l>Melyhez egyéb se’ volt - idő csupán.</l>
				</lg>
				<p>85</p>
				<lg>
					<l>Volt egy tarisznya, a direktor úré</l>
					<l>S azé, kit illet primadonna-kegy:</l>
					<l>De másnak a szájába, - hogyha júré</l>
					<l>Részt nem vehetsz - bámulni mégse’ megy</l>
					<l>A csárda hölgye még haluskát gyúr-é,</l>
					<l>Ha réz garasból sincs zsebedben egy?...</l>
					<l>A csárda hűsén hát nagyot deleltek,</l>
					<l>S újabb erővel ismét útra keltek.</l>
				</lg>
				<p>86</p>
				<lg>
					<l>Így eljutának a kis tiszaháti</l>
					<l>Városba, mely kiván komédiát,</l>
					<l>Hol a szinészetnek nemes baráti</l>
					<l>Bőven tenyésznek, a csizmadiák;</l>
					<l>S emeltek csarnokot, melyben a táti</l>
					<l>Nappal csizmát árúl, este DIÁT-</l>
					<l>ROM tartatik, mint akkoron nevezték:</l>
				</lg>
				<p>87</p>
				<lg>
					<l>Legott, amennyi deszka száradóban</l>
					<l>Ács-, asztalosnál fel lőn hajtható,</l>
					<l>Elkunyorálták, melyekért, adóban,</l>
					<l>Szabadjegyet küld az igazgató;</l>
					<l>Mind neki gyűrközik, s másnap valóban,</l>
					<l>A színpad áll, függöny felvonható,</l>
					<l>Minek titkát, a díszitő teremben,</l>
					<l>Kileste Istók-mester Debrecenben.</l>
				</lg>
				<p>88</p>
				<lg>
					<l>Ő átalában hasznossá tevé</l>
					<l>Magát a fúró és festék körűl:</l>
					<l>Az a paraszt-ház függöny már övé,</l>
					<l>Az „erdőt” is kifoldá emberűl,</l>
					<l>A „kortinát” ő varrta együvé</l>
					<l>Négy-öt darabból, s most a szív örül</l>
					<l>A rája festett három Gráciának,</l>
					<l>Kik táncot oly szűz neglizsébe járnak.</l>
				</lg>
				<p>89</p>
				<lg>
					<l>Nosza, megírni, és kihordani</l>
					<l>A színlapot nagy harcban a kutyákkal;</l>
					<l>Aztán sietve próbát tartani,</l>
					<l>Butort felkölcsönözni napvilággal,</l>
					<l>Öntetni mécsest, - majd felgyújtani: -</l>
					<l>Jött a közönség, ámuló pofákkal:</l>
					<l>De a kifestett pénztárnok panassza</l>
					<l>Egyre susog, hogy mégse’ gyűl a kassza.</l>
				</lg>
				<p>90</p>
				<lg>
					<l>Mert a padokban, kimutatható:</l>
					<l>Az ott a „hivatalos engedély”</l>
					<l>Egész családdal; ott szállásadó</l>
					<l>Gazdáik, a céh, az ingyen-fedél;</l>
					<l>Az ott a mécses; ott az alkotó</l>
					<l>Léc, deszka, vas-szeg, fúró és kötél;</l>
					<l>A többi is majd mind csak requisitum:</l>
					<l>Szék, pamlag, asztal, - satt. in infinitum.</l>
				</lg>
				<p>91</p>
				<lg>
					<l>Nem csoda hát, mire lejárt a hónap,</l>
					<l>- Bár a direktor jó „gázsit” szabott: -</l>
					<l>Egy szörnyeteg (hívják proportiónak)</l>
					<l>Régen benyelte azt a hónapot;</l>
					<l>Úgy hogy szerencsés, aki kóstolónak,</l>
					<l>Igért forintból krajcárt is kapott;</l>
					<l>Díj száz forint: „aránylag” öt telik:</l>
					<l>Nem csuda, hogy adós lett mind, fülig.</l>
				</lg>
				<p>92</p>
				<lg>
					<l>Istók barátunk is; jó huszonöt</l>
					<l>Pengő forintját úgy se’ látta, mint én,</l>
					<l>Hanem bizony, míg eszméletre jött,</l>
					<l>Magát ő is „zálogba ette” szintén;</l>
					<l>Azontul közebéd elől szökött,</l>
					<l>Csavargni a hegyen, s a lanka mentén,</l>
					<l>Ott áfonyával élt, böngészve, szedve</l>
					<l>Egy oldalon ő, másfelűl a medve.</l>
				</lg>
				<p>93</p>
				<lg>
					<l>De még az ábránd, a varázs igézet</l>
					<l>Mind’ bírta, bírta, s ő tűrt és remélt;</l>
					<l>Csak az bántá, hogy a látott müvészet</l>
					<l>Nem isteni (kenyérrel bár nem élt);</l>
					<l>S hogy a darabból sose tud egészet,</l>
					<l>Csak épen a nyakába varrt személyt,</l>
					<l>Mert „a darab” féltett, becses portéka:</l>
					<l>Hét zárral őrzi a „bibliothéka”.</l>
				</lg>
				<p>94</p>
				<lg>
					<l>„Próbát” ugyan tartottak hébe-hóba:</l>
					<l>Próbálok erről képet festeni.</l>
					<l>Hát, összegyűltek a „nagy” fogadóba,</l>
					<l>(Lévén a színház csizmával teli);</l>
					<l>Ott kiki várta, míg a péce-szóba</l>
					<l>Beléakadhat, és nyitját leli:</l>
					<l>Hol már övé az egyhangú szerep,</l>
					<l>Mit a sugó hadar, mint szélkerep.</l>
				</lg>
				<p>95</p>
				<lg>
					<l>Azazhogy várta Istók és nehány</l>
					<l>Ujonc barátja; mert a többi „úr”</l>
					<l>Ki már kolompos, fő-fő veterán,</l>
					<l>Az, bár felejthet, többé nem tanúl;</l>
					<l>Ők adomáznak serkancsó s dohány</l>
					<l>Mellett, s fecseg mind, szakadatlanúl,</l>
					<l>Vagy kergeti egymásnak a pagátját -</l>
					<l>Míg a sugó megdöfi a kabátját.</l>
				</lg>
				<p>96</p>
				<lg>
					<l>Szerephez - ahhoz ő itt sem jutott,</l>
					<l>Nem mintha nem lett volna a darabban,</l>
					<l>Hanem, mivel négy-öt megalkudott</l>
					<l>A legjavára (szépen, vagy haragban);</l>
					<l>S a többi jellem mind vesszőt futott,</l>
					<l>Nagy virgulákat irt pennájok abban;</l>
					<l>Meg- vagy kihúzták, vagy egymásba toldák:</l>
					<l>Papot leányba, és uracsba szolgát,</l>
				</lg>
				<p>97</p>
				<lg>
					<l>Hogy nem maradt más, mint a leg-kocsánya,</l>
					<l>Mit valakinek épen tenni kell:</l>
					<l>„Jő” „távozik” „nevet” „kardját kirántja” -</l>
					<l>Hozzá csak egy szó, mely kérd vagy felel.</l>
					<l>Istóknak ebbül állott tudománya,</l>
					<l>Restellte is már, amit ott mivel:</l>
					<l>De, mondom, a bűbáj még egyre húzta,</l>
					<l>Még színpadon cipőjét el se nyúzta.</l>
				</lg>
				<p>98</p>
				<lg>
					<l>Máskép, a társaság morálja ellen</l>
					<l>Istók panaszra nem talált okot,</l>
					<l>Maradt ő, ami volt, szűz tiszta jellem;</l>
					<l>Ittak, ha volt mit (más is úgy szokott):</l>
					<l>De külsőkép megvolt a társas illem;</l>
					<l>Mert azt, ha Q-né X úrral lakott,</l>
					<l>Csupán szükség okozta, semmi más:</l>
					<l>Így, összetéve, olcsóbb a menázs.</l>
				</lg>
				<p>99</p>
				<lg>
					<l>Még akkor is, midőn Klárcsi kisasszony -</l>
					<l>Hanem, ki volt ő? lássuk azt elébb.</l>
					<l>Nem épen oly rút, hogy visszariasszon,</l>
					<l>Kifestve pláne tetszik, ha belép.</l>
					<l>Irást ugyan nehéz hogy baggadozzon,</l>
					<l>De máskép helyt áll, mint soubrette (cseléd)</l>
					<l>(Hiszen folytatja csak;) - még akkor is</l>
					<l>Hogy Klárcsi, mondom, (azelőtt Boris)</l>
				</lg>
				<p>100</p>
				<lg>
					<l>Őtőle vett leckét magános órán,</l>
					<l>(Istók előtte mondá szerepét,</l>
					<l>Az meg követte, egykissé az orrán</l>
					<l>Keresztül ejtve az m-et, s a b-t;</l>
					<l>Nagy munka is volt feltörni a jó lány</l>
					<l>Elméje már rég nem müvelt gyöpét;)</l>
					<l>Őszinte volt vesződség, áldozat:</l>
					<l>Istók, a jámbor, nem gondolt roszat.</l>
				</lg>
				<p>101</p>
				<lg>
					<l>Játék után egy este, vacsora</l>
					<l>Helyett, Bolondunk a szín ágasát</l>
					<l>Künn támogatta, minthogy még kora</l>
					<l>Volt a lefekvés, - andalgott tehát,</l>
					<l>Ragadván képzelet hosszú sora</l>
					<l>(Kivált hogy meg sem terhelé hasát):</l>
					<l>Midőn jól hátba vágja Klárcsi mondur-</l>
					<l>Csomagja: „Kísérjen haza, Bolond úr!”</l>
				</lg>
				<p>102</p>
				<lg>
					<l>Átvette a nagykendős csomagot</l>
					<l>Istók szerényen, Klárcsi meg nevetve</l>
					<l>Karjára ölté a hű lovagot,</l>
					<l>S ballagtak együtt, csöppet sem sietve;</l>
					<l>Istók a holdat nézte, csillagot,</l>
					<l>S szavalt Irénéből nagy-lelkesedve;</l>
					<l>Míg Klárcsi a sóskiflit tördelé,</l>
					<l>Mit a zsebébe nappal gyűrt belé.</l>
				</lg>
				<p>103</p>
				<lg>
					<l>Elérve a kisajtót nagy-sokára,</l>
					<l>Hol Klárcsi hajadon-szállása volt,</l>
					<l>(Két szárny egymás felett, ki az utcára,</l>
					<l>Lévén sajátkép az só-mérni bolt;</l>
					<l>Nappal közös, hol öt-hat garas-ára</l>
					<l>Sót mér az „asszony” estve ott hajolt</l>
					<l>Szép Klárcsi a magános nyúgalomra,</l>
					<l>S jól rejté az ablak-nélkűli kamra),</l>
				</lg>
				<p>104</p>
				<lg>
					<l>„Jőjön be hát” súgá a declamáló</l>
					<l>Istóknak a lány, húzván a kezét,</l>
					<l>Ki rögtön észrevette, hogy a váló</l>
					<l>Perc itt van, már sok is volt a beszéd;</l>
					<l>„Késő van, instálom” mondá, találó</l>
					<l>Mentségre kunkorítván az eszét;</l>
					<l>Azzal köszönt, ment. S hallá, hogy mögötte</l>
					<l>Becsapta az ajtót Klárcsi, nem betette.</l>
				</lg>
				<p>105</p>
				<lg>
					<l>A színpadon, hol rendesen tanyázott,</l>
					<l>Lámpákba’ gyertyafarkat kerese;</l>
					<l>Rossz garderobból éjjeli matrácot</l>
					<l>Terít a földre (ez már nem mese);</l>
					<l>Elővevé az ócska zseb-Horácot,</l>
					<l>S álomba szenderítő kedvese</l>
					<l>Oly szépen mondja: „Nox erat et coelo”</l>
					<l>- S hamisan - „fulgebat luna sereno.”</l>
				</lg>
				<p>106</p>
				<lg>
					<l>Mit álmodék, mit nem?... másnapra kelve</l>
					<l>Utcán bevárta director urat,</l>
					<l>S határozottan, bár rebegve nyelve,</l>
					<l>Kimondá, hogy tovább ő nem marad.</l>
					<l>Megérlelé kiábrándult szerelme,</l>
					<l>Mit eltökélni nem birt hamarabb;</l>
					<l>És, kérem, itt ez nem jellemhiba:</l>
					<l>Ő csak bolond volt - de nem ostoba.</l>
				</lg>
				<p>107</p>
				<lg>
					<l>Oly korba’ volt, midőn az ifju ember</l>
					<l>Az első nőszemélyhez, kit talál,</l>
					<l>Hajlik zománcos, tiszta érzelemmel,</l>
					<l>Előtte az tündérkép, ideál;</l>
					<l>Még jó, ha hozzá közelítni sem mer;</l>
					<l>Úgy, bár „kegyetlen”, szent fénykörbe’ áll:</l>
					<l>Ellenben Istók az olcsó kegyet</l>
					<l>Megútálá - mint borban a legyet.</l>
				</lg>
				<p>108</p>
				<lg>
					<l>Aztán hová megy? kérdé a director.</l>
					<l>Harminc mérföldre, most mindjárt, gyalog;</l>
					<l>Lesz tán belőle írnok, vagy preceptor -</l>
					<l>Kijózanult: többé nem andalog.</l>
					<l>„Biz a, barátom” - szólt megszánva ekkor</l>
					<l>Igazgató úr - „nem csekély dolog”.</l>
					<l>És útra egy fehér huszast adott;</l>
					<l>Ő ment - az erdőn tört vándorbotot.</l>
				</lg>
				<p>109</p>
				<lg>
					<l>Hét napra elvergődött a parányi</l>
					<l>Helységbe, hol lefolyt gyermekkora,</l>
					<l>Melynek lapályos, erdős ingoványi</l>
					<l>Közt megvonúl a kunyhók gyér sora;</l>
					<l>Nincs tornya, csak - hol fiai, leányi</l>
					<l>Tanúlnak - templom a rossz iskola,</l>
					<l>Előtte fábul egy rozzant harangláb,</l>
					<l>Melyről becsengi egy mozsár a lankát.</l>
				</lg>
				<p>110</p>
				<lg>
					<l>Ott most gyülés van, az egy ablaku</l>
					<l>Teremben, mert nem t’om miféle csint tett</l>
					<l>A mester, a peregrinus Paku,</l>
					<l>Ivott bizonnyal, szám nélkűli pintet;</l>
					<l>Most a kurátor a kemény nyakú</l>
					<l>Presbitereket összehívta mindet,</l>
					<l>És „kicsapás” foly a ház szőnyegén -</l>
					<l>Künn hallgatódzott a mester, szegény.</l>
				</lg>
				<p>111</p>
				<lg>
					<l>Különben ez nem újság: évrül-évre</l>
					<l>Barangol ő, míg állomás akad,</l>
					<l>(Így tőn szert a peregrinusi névre)</l>
					<l>S egy állomáson nem tanyáz sokat:</l>
					<l>Pár hét az ő leghosszabbik tan-éve,</l>
					<l>Aztán a kostákhoz belátogat</l>
					<l>És rajtok él, amíg ki nem lökik; -</l>
					<l>Hol el nem csapják, onnan megszökik.</l>
				</lg>
				<p>112</p>
				<lg>
					<l>Künn hallgatá hát, míg foly a vita,</l>
					<l>Orrát tekervén a sokféle bűz,</l>
					<l>S midőn megérté, hogy nem lévita:</l>
					<l>(Konyhán az erdőháti Veszta-tűz)</l>
					<l>Egy üszköt a fedélre lódita,</l>
					<l>S az ablakon, melynek redőnye fűz-</l>
					<l>Galy (hón’alatt egy zsebkendő ingóság)</l>
					<l>Nagyot kiált be: „ég a templom, oltsák!”</l>
				</lg>
				<p>113</p>
				<lg>
					<l>Azzal: vesd el magad! - Rögtön kizúdul</l>
					<l>A gyűlés; nézi: hát való a tett;</l>
					<l>„Utána! fogjuk el!” ordítja rútul,</l>
					<l>De már a szalma lángot is vetett,</l>
					<l>Míg azt eloltják, Paku messze lódul. -</l>
					<l>Hogy mért beszéltem e történetet?</l>
					<l>Azért, hogy Istóknak épen e furcsa</l>
					<l>Véletlenből fejlik további sorsa.</l>
				</lg>
				<p>114</p>
				<lg>
					<l>Mert híre futván: megjött „a diák”,</l>
					<l>Egy vélemény lőn a mesterre nézve:</l>
					<l>„Nem kell bitang, sehonnai!” kiált</l>
					<l>Mindenki, és tódul, hogy lássa, nézze;</l>
					<l>„Tegyük meg István jó hazánkfiát!”</l>
					<l>Azon vevé magát a jámbor észre,</l>
					<l>Hogy ő vasárnap surrogál papot,</l>
					<l>S köznap tanítja az a, b: ab-ot.</l>
				</lg>
				<p>115</p>
				<lg>
					<l>Mellesleg olt fát, burgonyát kapál,</l>
					<l>Hízlal malackát, csak könyvet nem olvas;</l>
					<l>Bírákkal a közügyben elpipál,</l>
					<l>Jegyző helyett is ő levén a tollas;</l>
					<l>Ábrándos multja mint törölt lap áll</l>
					<l>Mögötte, nem érdekli semmi ollyas;</l>
					<l>Búcsúztató verset ha írogat:</l>
					<l>Embernek gyászost, disznónak vigat.</l>
				</lg>
				<p>116</p>
				<lg>
					<l>Majd Debrecenből megjött holmija,</l>
					<l>Azaz: nehány könyv és irott füzet:</l>
					<l>A többi tárgyat „a világ molya</l>
					<l>Megette” - de raktárdíjt nem fizet.</l>
					<l>Átlapozá még a phantasia</l>
					<l>Első szülöttit, de elébb tüzet</l>
					<l>Gerjeszte borzalmas auto da fé-nek,</l>
					<l>S egymás után röpült belé az ének.</l>
				</lg>
				<p>117</p>
				<lg>
					<l>Az első zsenge „Kis Tükör” modorban</l>
					<l>Nyolcéves gyermek dadogása volt;</l>
					<l>Haladva, Csokonait vette sorban,</l>
					<l>„Légy-pókcsatáról” víg eposzt dalolt;</l>
					<l>Majd írt „Regét” is, mely az ősi korban</l>
					<l>Egy képzelt várrom odvából huholt:</l>
					<l>Kovács műasztalos remekbe szépen</l>
					<l>„Rakott” riméből is tűzre tesz épen.</l>
				</lg>
				<p>118</p>
				<lg>
					<l>Jött majd az óda-kor: „Hová ragadtok</l>
					<l>Pieri szűzek?”... s méltó szuszt keres</l>
					<l>Elzöngni ottfenn, hol sas-szárnya csattog,</l>
					<l>Minő félisten a vén esperes.</l>
					<l>Virgiliusból is „scandálva” pattog</l>
					<l>Egy hosszu ének, hexameteres, -</l>
					<l>Nem-ismert bűnökről itt egy szatíra,</l>
					<l>Ott egy Priap-vers, mit csak borhoz íra.</l>
				</lg>
				<p>119</p>
				<lg>
					<l>Most látszik, a következő darabból,</l>
					<l>Hogy már az újabb nyelvben otthonos,</l>
					<l>Mert rény a virtus, hullám lett a habból,</l>
					<l>S a dal rövid, elől-hátul csinos:</l>
					<l>Hanem hiába! oly eszményit abból</l>
					<l>Nem tud kinyalni, mint Császár, Kunoss:</l>
					<l>Mindig marad - ha a fejére áll is -</l>
					<l>Őnála valami vaskos, reális.</l>
				</lg>
				<p>120</p>
				<lg>
					<l>Még a zsebéből egy kis-rétbe hajtott</l>
					<l>Csomót keres ki: címe „K... csihoz”,</l>
					<l>Átfutja egyenkint a leszakajtott</l>
					<l>Lapot, s bedobja égő társihoz;</l>
					<l>Hogy vége lett, mélyen, hosszan sohajtott</l>
					<l>Felnézve a menny tűz lámpásihoz:</l>
					<l>Előbbi ön-jét, úgymond, eltemette -</l>
					<l>Csak még a fejfa hiányzik felette.</l>
				</lg>
				<p>121</p>
				<lg>
					<l>Igen! megírja - és ez lesz utolsó -</l>
					<l>Elzöngi, versben, életíratát;</l>
					<l>Azzal bezárul a mult, mint koporsó,</l>
					<l>Ábrándozásnak mond jó éjszakát.</l>
					<l>De, írva, nem majmolja senki olcsó</l>
					<l>Fogásait, vagy a kor divatát,</l>
					<l>Csupán a belső ösztönt követi,</l>
					<l>S lesz, jó avagy rossz, - de eredeti.</l>
				</lg>
				<p>122</p>
				<lg>
					<l>Felejti, úgymond, mit annakelőtte</l>
					<l>Tudott s tanult: nem publikumnak ír;</l>
					<l>Sajátjából - mint pók a maga-szőtte</l>
					<l>Fonált - ereszti amit tolla bír;</l>
					<l>Tekintély vagy szabály nem lesz előtte,</l>
					<l>Csak amit gondol, s az üres papír;</l>
					<l>És ily szavakkal rögtön is belékezd -</l>
					<l>De már hosszú ez ének: Múzsa, végezd.</l>
				</lg>
			</div>
		</body>
	</text>
</TEI>