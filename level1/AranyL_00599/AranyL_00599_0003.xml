<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="AranyL_00599_0003" xml:lang="hu" xmlns="http://www.tei-c.org/ns/1.0" xmlns:tei="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">A délibábok hőse</title>
				<author>
					<persName>
						<surname>Arany</surname>
						<forename>László</forename>
					</persName>
					<date from="1844" to="1898">1844-1898</date>
					<idno type="VIAF">49361278</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Szlávich</surname>
						<forename>Eszter</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">3730</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>Első ének</title>
					<author>
						<persName>
							<surname>Arany</surname>
							<forename>László</forename>
						</persName>
						<idno type="VIAF">49361278</idno>
					</author>
					<relatedItem type="copyText">
						<bibl>
							<title>Arany László összes költeménye</title>
							<date when="1998-10-15"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/00500/00599"/>
							<respStmt>
								<resp>Original Electronic Edition</resp>
								<persName>
									<surname>Moldován</surname>
									<forename>István</forename>
								</persName>
								<persName>
									<surname>Pétery</surname>
									<forename>Kristóf</forename>
								</persName>
								<persName>
									<surname>Kiss</surname>
									<forename>András</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>A délibábok hőse</head>
				<p>Első ének</p>
				<p>L’animo mio... Si volse indietro a rimirar lo passo.</p>
				<lg>
					<l>Dante</l>
					<l>Mult évek emlékén el-elborongok,</l>
					<l>Az ifjúság szép kertjét átfutám:</l>
					<l>Nem vágyom én - midőn még semmi gondot</l>
					<l>Nem ismerünk - a gyermekkor után,</l>
					<l>Midőn fülembe játék zajja zsongott,</l>
					<l>S mi a remény, cél, küzdés, nem tudám:</l>
					<l>- A gyermekemlék tán mosolyra kelt;</l>
					<l>De megnyugszunk benne: szép volt s letelt.</l>
				</lg>
				<lg>
					<l>Más korszak az, mit lelkem néha fájlal,</l>
					<l>Fölszítva hamvadó emlékeket:</l>
					<l>Ama hivő kor, melyben (pelyhes állal)</l>
					<l>Vártam dörögni a sötét eget;</l>
					<l>Hivém, lelkemben egy szép ideállal,</l>
					<l>Hogy majd elűzünk minden felleget,</l>
					<l>És akkor börtön és trón szétomolván,</l>
					<l>Az “egy akol s pásztor” támad ki romján.</l>
				</lg>
				<lg>
					<l>Pezsgett a vér, ép volt a szív bizalma,</l>
					<l>Hivém, eszményszabadság, jöttödet;</l>
					<l>Már-már ledőlt a zsarnokok hatalma,</l>
					<l>Mit egy aranykor, szép s dicső, követ.</l>
					<l>Örök leend eszményünk szent uralma,</l>
					<l>Egy küzdelem még, több vész nem jöhet,</l>
					<l>S egy rázkodással új világra kelve,</l>
					<l>Testvériség, jog lesz a népek elve.</l>
				</lg>
				<lg>
					<l>Ifjúi ábránd! Lassan szétomol;</l>
					<l>Másra tanít a néptörténelem.</l>
					<l>Az eszményt, azt nem érjük el sehol,</l>
					<l>Folyvást tusázik a jó s rossz elem:</l>
					<l>Az ember-öltő kel, nő, zajg, bomol,</l>
					<l>Küzd, hömpölyög, él s éltet szüntelen;</l>
					<l>De büszke öntudattal célt nem érhet,</l>
					<l>Leszáll, ha csúcsra jut, rohad, ha érett.</l>
				</lg>
				<lg>
					<l>A népek élte egy nagy szerves élet,</l>
					<l>S mint a gyümölcs, midőn rakásra gyűl,</l>
					<l>Egymást rohasztva újabb létre éled,</l>
					<l>Szeszt fejtve ki, mikor már összefüll:</l>
					<l>A nép is így, midőn forrásra gerjed,</l>
					<l>Java, salakja, mind eggyé vegyül;</l>
					<l>A tiszta szesz felszínre tör, kiválik,</l>
					<l>S a rothadó elem seprőbe mállik.</l>
				</lg>
				<lg>
					<l>Ó, mennyi eszme az, mi így kitisztul;</l>
					<l>De, hajh, az erjedés kínos, nehéz.</l>
					<l>Mert hátha amint fektéből kimozdul</l>
					<l>A sok kavart elem, mind összevész?</l>
					<l>Vagy hátha éppen a jobb rész kipusztul,</l>
					<l>Ha túlerőt nyer rothadás, penész?</l>
					<l>Vagy hátha minden egy kaoszba veszvén,</l>
					<l>Elvész a nemzet és elvész az eszmény?</l>
				</lg>
				<lg>
					<l>Ah, ezt irigylem elmult éveimtől,</l>
					<l>Hogy ily “de hátha”-kat nem ismerék.</l>
					<l>Az ifju hit csak szépet, jót jövendöl;</l>
					<l>Egy kósza hírből száz reményt nyerék:</l>
					<l>“Ó - így imádkozám - e lomha csendtől,</l>
					<l>Csak ettől ments meg, ó kegyelmes ég,</l>
					<l>Csak rázd föl népemet, hagyj lelkesednünk, -</l>
					<l>Pokol sem ülhet diadalt felettünk!”</l>
				</lg>
				<lg>
					<l>S ez álom nemcsak engem lelkesíte,</l>
					<l>A nemzetnek volt az remény-kora:</l>
					<l>Mint Júda népe, oly hittel tekinte</l>
					<l>Bizton közel várt megváltóira,</l>
					<l>Mindenkit egy vágy, egy érzés hevíte,</l>
					<l>S elönté annak boldog mámora;</l>
					<l>Nehéz igánkat is packázva vittük,</l>
					<l>S mert láttuk a célt, már elérni hittük.</l>
				</lg>
				<lg>
					<l>Elérni rögtön: mert folyvást, kimérten</l>
					<l>Haladni célra nem természetünk,</l>
					<l>Számítni sem, se időben, se térben,</l>
					<l>Hanem: “Hipp-hopp! mint gondolat, gyerünk!”</l>
					<l>Serény kitartás nincs a szittya vérben,</l>
					<l>Lassú kimért munkát nem tűrhetünk;</l>
					<l>Ezerszer elmondott tapasztalás,</l>
					<l>S példája hősöm: Hűbelé Balázs.</l>
				</lg>
				<lg>
					<l>Ki és mi volt ő? Ím tehát leírom.</l>
					<l>Bár nagy nevet, hírt hátra nem hagyott,</l>
					<l>S nincsen reá, hogy nyomtatott papíron</l>
					<l>Halhatlanítsuk, semmi más, nagy ok;</l>
					<l>Se kard, se szószék, toll, ecset vagy írón</l>
					<l>Nem tette naggyá, híre nem ragyog</l>
					<l>Művészek, államférfiak sorában;</l>
					<l>Alant maradt biz ő, közlét porában.</l>
				</lg>
				<lg>
					<l>Sarkalta bár dicsvágya, szenvedélye,</l>
					<l>Érzett erében ifjú tett-hevet</l>
					<l>De nem talált iránytűt, mely vezérlje,</l>
					<l>Csak ment, nem tudva, mily irányt követ;</l>
					<l>Csalódásokba vitte sors szeszélye,</l>
					<l>Szegény, mindent nagyon lelkére vett,</l>
					<l>S midőn az ifjú kor lejárt rohanva,</l>
					<l>Mi maradt neki? Az égett szalma hamva.</l>
				</lg>
				<lg>
					<l>Jellemzi főleg az, hogy “jó bolond” volt,</l>
					<l>Mint olvasóm belátja nemsoká;</l>
					<l>Nagy terveket szőtt, nagy dolgokra gondolt,</l>
					<l>S talapzatát, melyen állt, elrugá;</l>
					<l>Még azt is, amit néha jól kifontolt,</l>
					<l>A kivitelben visszáról fogá...</l>
					<l>De már elég - nem fecsegek felőle,</l>
					<l>Mint épikus költők szokták, előre.</l>
				</lg>
				<lg>
					<l>Hősöm tehát, kis birtokú apátul</l>
					<l>Falun eredt s korán árván maradt;</l>
					<l>Egy agglegény nagybátyja fogta pártul,</l>
					<l>S nevelteté, mint illik úrfiat;</l>
					<l>Örökségét nem lopta el csalárdul,</l>
					<l>Mint olykor a népszínműben divat,</l>
					<l>Sőt némi szerzeménnyel is növeszté,</l>
					<l>Balázst pedig szabad fékén ereszté.</l>
				</lg>
				<lg>
					<l>Mint honvéd-ezredes esett el apja,</l>
					<l>Emléke szent volt, híre közbecsült,</l>
					<l>S fiára is lesüt dicsfénye napja,</l>
					<l>Dicsőségében ő is részesült;</l>
					<l>Vigalmakon toaszt-részét kikapja,</l>
					<l>Dicsvágyra éledt, szíve lelkesült,</l>
					<l>Szerepre vágyott, s könnyűnek hivé, -</l>
					<l>Hisz atyja híre félig már övé.</l>
				</lg>
				<lg>
					<l>E vágy magát korán lelkébe forrta,</l>
					<l>S egészen összenőtt érzelmivel;</l>
					<l>Rajonga a honért, mohón akarta</l>
					<l>Szolgálni, csak nem tudta, hogy mivel:</l>
					<l>A haza gyászán elbúsult gyakorta,</l>
					<l>S gondolta: ezzel is tán jót mivel;</l>
					<l>Hanem remélt is ám: szent akarat</l>
					<l>- Így olvasá versben - sikert arat.</l>
				</lg>
				<lg>
					<l>Azonban, hol künn buckák völgye-halmán,</l>
					<l>Vadászva a pusztákat, réteket,</l>
					<l>Hol iskolában, a pálcák sugalmán,</l>
					<l>Lemorzsolá a gyermek-éveket;</l>
					<l>Végigtaposva nyolc osztálya malmán,</l>
					<l>Sok össze-vissza tankönyvet megett;</l>
					<l>S bár ez fejében mind egy rőzse-boglya:</l>
					<l>Kimondták, hogy megért, feljönni jogra.</l>
				</lg>
				<lg>
					<l>Boldog jogász-kor, tarka szép mozáik!</l>
					<l>Mily kvodlibet, míg e pár év lezajg:</l>
					<l>Kedv s baj, ború s derű hogy összeválik,</l>
					<l>Könyv, kártya, billard, ész-jog, csókos ajk,</l>
					<l>Kard, kutyabőr, párbaj, de nem halálig,</l>
					<l>Szívseb, üres zseb együtt egyre sajg;</l>
					<l>A hármas jelből kettő: szív s horog,</l>
					<l>Mindez mint ködkép hömpölyög, forog.</l>
				</lg>
				<lg>
					<l>Balázs hát Pestre jő és szubskribál,</l>
					<l>Az egyetembe néha föltekint,</l>
					<l>De többször a folyosókon pipál,</l>
					<l>A névsorolvasásra lesve kint,</l>
					<l>Vagy benn padot faragcsál, szundikál,</l>
					<l>S tanár urakra nem sokat legyint,</l>
					<l>Nem, mintha tétlenségre voln’ születve,</l>
					<l>De oly tanulmányokra semmi kedve.</l>
				</lg>
				<lg>
					<l>Mi a jog ösvényén világot áraszt,</l>
					<l>Mi benne lélek és élet-teli</l>
					<l>A bécsi rendszer, a német tanár azt</l>
					<l>Nehéz homályosságba göngyöli;</l>
					<l>Belőle eszmét, szellemet kiszáraszt,</l>
					<l>De szőre szálát százfelé szeli.</l>
					<l>Balázs utálja a betű-evést,</l>
					<l>S kortársi közt keres kitüntetést.</l>
				</lg>
				<lg>
					<l>Kortársi közt, kik útat nem találva,</l>
					<l>Az élet ösvenyén mentek vakon,</l>
					<l>Be volt előttök minden pálya zárva,</l>
					<l>S merő szokásból tengtek a jogon,</l>
					<l>Hogy majdan, a tanéveket lejárva,</l>
					<l>Honn, a hanyatló ősi birtokon</l>
					<l>Vonuljanak meg, míg van, inni, enni,</l>
					<l>Búsulni a honért, és mit se tenni.</l>
				</lg>
				<lg>
					<l>Nincs úgy-e, most, ki helyét jól betöltse?</l>
					<l>Nem leltek, úgy-e, férfit eleget?</l>
					<l>S becsmérlitek, multnak sok régi bölcse,</l>
					<l>A korcsosúló nemzedékeket?</l>
					<l>Hát lesz-e a fának nemes gyümölcse,</l>
					<l>Mely elvadulva fajzott, senyvedett,</l>
					<l>Kit könny ha öntözött, keserv ha érlelt:</l>
					<l>Hogy lenne célnál, kit cél nem vezérelt!</l>
				</lg>
				<lg>
					<l>Balázs, úszván az árral, hírre vágya:</l>
					<l>Hogy “inni tud”, “kozák”, “víg cimbora”;</l>
					<l>S valóban kezd is teljesülni vágya,</l>
					<l>Folyvást növekszik e címek sora;</l>
					<l>Elismerik, hogy van “jó ecetágya”,</l>
					<l>Dícsérik: “torka pompás csutora”;</l>
					<l>Sok koca-pipás majd megfúl, úgy tanulja,</l>
					<l>Ha füstöt nyel, iszik rá s úgy kifújja.</l>
				</lg>
				<lg>
					<l>Értette a kártyát és a billardot,</l>
					<l>Velök virrasztott olykor hajnalig,</l>
					<l>Biztosra vett ő duplát, triplát, kvartot,</l>
					<l>Süldő-jogász korában sem balik;</l>
					<l>Ha társasága néha jól “bemártott”,</l>
					<l>Ő ott ivott köröm-csordulatig,</l>
					<l>S kiállt akármelyikkel borra, snapszra,</l>
					<l>Hogy köztük ezzel jusson névre, tapsra.</l>
				</lg>
				<lg>
					<l>De női körbe nem járt, sőt negédes</l>
					<l>Garral gyalázt’ az asszonyállatot,</l>
					<l>S ha a költőkben itt-ott holmi kétes</l>
					<l>Célzást talált, azon szörnyen kapott;</l>
					<l>Hogy: “méreg a nő, ámbár íze édes”,</l>
					<l>Hogy: “gyilkol, amit áraszt, illatot”,</l>
					<l>Hogy: “félig angyal, ám övön alol</l>
					<l>Mind pikkelyes hal, sátán és pokol”.</l>
				</lg>
				<lg>
					<l>Olvasni nem volt éppen ellenére,</l>
					<l>Kivált költőket, főleg a bizarrt;</l>
					<l>Ha Heine, Byron juthatott kezére,</l>
					<l>Vagy más poéta, rosszabb, de hazard,</l>
					<l>Ő nyelte azt, s az volt nagyon inyére,</l>
					<l>Ki szitkokat meg gúnyt bőven pazarlt,</l>
					<l>Kinek kezében a költészet ostor,</l>
					<l>Petőfiből az Őrült és Apostol.</l>
				</lg>
				<lg>
					<l>Shakespearet is olykor s Bánk bánt szinte falván,</l>
					<l>Ha - mint szeg a zsákból - itt-ott kiállt</l>
					<l>Egy-egy ledér sor: ő azt elszavalván</l>
					<l>Bor közt, ilyessel nagy hatást csinált;</l>
					<l>Tréfával, élccel - egy kicsit benyalván -</l>
					<l>Ily társaságban mindenütt kivált,</l>
					<l>S mint sok kapós anekdotát tudó,</l>
					<l>Pohár között ő volt a hangadó.</l>
				</lg>
				<lg>
					<l>S bár néha eltelik, csömört is érez,</l>
					<l>Szeretne tenni tán “valami mást”,</l>
					<l>De vonja őt a tömjén, melyet élvez,</l>
					<l>S nem is nagyon keres más hivatást,</l>
					<l>S talán örökre hű marad köréhez.</l>
					<l>Folytatja köztük a dicső ivást,</l>
					<l>Ha egyszer a “világgal” össze nem vesz,</l>
					<l>És félre nem vonul, miként Achillesz.</l>
				</lg>
				<lg>
					<l>Ha éjjelenkint csínyt kellett kisütni,</l>
					<l>Összecserélni boltok címerét,</l>
					<l>Borbélyi réztányérokat leütni,</l>
					<l>Beverni németek cilinderét,</l>
					<l>Szunyóka boltőrt szegletkőre kötni</l>
					<l>S elvenni tisztes ősi fegyverét:</l>
					<l>Bár ily kalandban nem nagy kedve telt,</l>
					<l>“Becsületből” mint első szerepelt.</l>
				</lg>
				<lg>
					<l>Egy éjjel a vám kétfejű sasára</l>
					<l>Fentek fogat mintegy hatan-heten;</l>
					<l>Balázs fölmászik egy lámpás vasára,</l>
					<l>És rázza a sast; ekkor hirtelen</l>
					<l>Rendőr közelget; otthagyják magára,</l>
					<l>A többi szétfut gyáván, hűtelen;</l>
					<l>Balázs huzalkodik, de botja sincsen,</l>
					<l>Becsípik, és az éjt benn tölti, priccsen.</l>
				</lg>
				<lg>
					<l>De másnap némi kis bírság kimenti,</l>
					<l>S haraggal a jogász-tanyára tör</l>
					<l>“Gyalázat, gyávaság!” kiált, s kiönti</l>
					<l>Bosszúságát, mely kebliben gyötör;</l>
					<l>“Hát ember, hát magyar az ily gyáva, mint ti,</l>
					<l>Kit így széjjelriaszt egy éji őr!”</l>
					<l>Szól gúnyosan; de itt nagyot köhint</l>
					<l>Valaki, s fölkacag a többi mind.</l>
				</lg>
				<lg>
					<l>S megered a kedv, bajából csúfot űznek:</l>
					<l>“No, no, Balázs, ne légy olyan vitéz;</l>
					<l>Bizony magad se mentél volna tűznek,</l>
					<l>Ha nem lett voln’ megugranod nehéz.</l>
					<l>Mi lelt? Megsütnek-é, vagy nyársra tűznek?</l>
					<l>Nagy hősiség: egy kis priccs az egész.”</l>
					<l>Balázsban erre felforr a harag,</l>
					<l>A társaság meg még jobban kacag.</l>
				</lg>
				<lg>
					<l>Otthagyja őket, víg zajtól követve,</l>
					<l>Kedélye bomlott, lelke bús, setét:</l>
					<l>Azok köréből van tehát kivetve,</l>
					<l>Kikért od’adta volna mindenét.</l>
					<l>Mit? Arra volna ő csupán születve,</l>
					<l>Hogy korhelyek közt töltse életét?</l>
					<l>Így áporog fojtott dühvel magába’,</l>
					<l>És elvonul, mint sebzett vad, magányba.</l>
				</lg>
				<lg>
					<l>Szép a magány, ha kedvet a világban</l>
					<l>Nem lelve a szív, félremenekül;</l>
					<l>Szép a magány - annak, ki nincs magában,</l>
					<l>Bár emberektől távol s egyedül,</l>
					<l>Midőn, az ábrándok szép korszakában,</l>
					<l>A lélek oly fennen, bátran repül,</l>
					<l>S teremt magának oly szellemvilágot,</l>
					<l>Amely benépesít egy pusztaságot.</l>
				</lg>
				<lg>
					<l>Szép a magány, ha lelkünk önmagával,</l>
					<l>Önistenével elmerengni tud;</l>
					<l>Hő nyári nap, erdőn, hol lomb beárnyal,</l>
					<l>Hová az ember elbolyongva jut,</l>
					<l>Szél-rezgetett lomb játszik a sugárral,</l>
					<l>Mely szökve néhol a mély árnyba fut,</l>
					<l>Nincs semmi nyílt zaj, nem válik ki hang,</l>
					<l>Csak a rovar-világ zsummog, zsibong.</l>
				</lg>
				<lg>
					<l>Szép a magány. Ah, én is élvezem:</l>
					<l>Az éj leszállt, az utcazaj kihalt;</l>
					<l>Kedves költőimet előveszem,</l>
					<l>Emlékbe híva egy-egy régi dalt,</l>
					<l>Merengve, csendesen lapoz kezem,</l>
					<l>Felejtem a mindennapos zsibajt,</l>
					<l>És lelkem egy eszmény-világba száll át...</l>
					<l>Jaj, jaj, - csak a szomszéd ne verne skálát.</l>
				</lg>
				<lg>
					<l>Nos hát, Balázs magát otthon epesztvén,</l>
					<l>Nagy gondolatjai egymást szövik;</l>
					<l>Eszébe jut, hogy lőn naggyá Demoszthén,</l>
					<l>Mikor lenyírta a haját tövig;</l>
					<l>Így képzeletjét mind tovább eresztvén,</l>
					<l>Harag s tervezgetés közt küszködik,</l>
					<l>Míg végre a szobát megúnva bent,</l>
					<l>Szellőzni a Múzeum-kertbe ment.</l>
				</lg>
				<lg>
					<l>Az útakon párszor körüllohajt,</l>
					<l>S egy padra ül, hol egy öreg színész</l>
					<l>Pipázgatott. Balázs nagyot sohajt,</l>
					<l>Amaz pedig mindjárt beszédre kész:</l>
					<l>“Ifjú, mi nyomja a szívét? mi-baj?</l>
					<l>Csak minket, aggot, illet a sohaj.”</l>
					<l>“Mindegy biz az”, mond ő, “ifjú vagy agg:</l>
					<l>Ez tán aszott, az friss, de egy agyag.”</l>
				</lg>
				<lg>
					<l>Meglepte a színészt e vad beszéddel:</l>
					<l>“Könnyen beszél ön, ifjú emberem;</l>
					<l>Majd másra tér, később vagy negyven évvel,</l>
					<l>Mikor közel már a hideg verem.”</l>
					<l>“Nem én!” felel Balázs bizarr negéddel,</l>
					<l>“Az életet fenékig ismerem,</l>
					<l>S ma eldobom ha kell, - hiszen mi más</l>
					<l>A célja végre, mint evés, ivás.</l>
				</lg>
				<lg>
					<l>“Hűség, barátság, elme- s szív-nemesség,</l>
					<l>Becsület, elvek: rút kiméra mind;</l>
					<l>Hogy a száraz való rosszul ne essék,</l>
					<l>Az ember ábrándok után tekint;</l>
					<l>(Fanyar gyümölcsöt is, hogy íze tessék,</l>
					<l>Egy kis cukorral a mamánk behint;)</l>
					<l>Sóvárgunk élni, féljük a halált,</l>
					<l>S csinálunk mennyországot, ideált.</l>
				</lg>
				<lg>
					<l>“Hiú az ember, sérti az, hogy állat;</l>
					<l>Ön-ábrázatára istent teremt,</l>
					<l>S nyüzsög, lakmároz, élvez - fuj, utálat! -</l>
					<l>És a vadállatnál istentelenb;</l>
					<l>De majd ha mindent felfalt, s nem találhat</l>
					<l>Más állatot, mivel megtöltse szent</l>
					<l>Gyomrát: legyen, ha tud, majd isteni!”...</l>
					<l>Bámul a vén színész: hisz ez zseni!</l>
				</lg>
				<lg>
					<l>A jó öregnek az volt bogara,</l>
					<l>Hogy mindenütt lángészt födözne fel;</l>
					<l>Ifjú tehetségek hő mentora,</l>
					<l>Minden vad ideát megünnepel;</l>
					<l>Előtte mindaz lángész sugara,</l>
					<l>Mit egy szilaj deák elkerepel,</l>
					<l>S ha valaki a sulykot elhajítá,</l>
					<l>Már benne Shakespeare szellemét gyanítá.</l>
				</lg>
				<lg>
					<l>“Milyen költői eszme!” szólt riadva,</l>
					<l>“S te ezt, ifjú barátom, így fecsérled!</l>
					<l>Dicső drámákat írni vagy hivatva;</l>
					<l>Mily vétek így elrejtve, tétlen élned;</l>
					<l>A színpadon babér és taps fogadna,</l>
					<l>Mily könnyű a költői hírt elérned.”...</l>
					<l>“Nem kell!” viszonza hősünk komoran,</l>
					<l>“Színpad nekem az élet” - s elrohan.</l>
				</lg>
				<lg>
					<l>Hiába fut már; szívét átütötte</l>
					<l>Új dicsrevágyás mérgezett nyila;</l>
					<l>Sovárgja a babért, amit fölötte</l>
					<l>Kacér mosollyal lenget Thalia;</l>
					<l>Már hinni kezdi, hogy múzsák szülötte,</l>
					<l>Érezni már, hogy ő Olymp fia;</l>
					<l>Dúlt lelke mind ezt hányja és vitatja,</l>
					<l>Míg végre a színészt meglátogatja.</l>
				</lg>
				<lg>
					<l>Bizalmuk így szorosabbá szövődik,</l>
					<l>Együtt szavalják Bánkot, Hamletet,</l>
					<l>Együtt az esteket borozva töltik,</l>
					<l>A vén szinész sok bölcs elméletet</l>
					<l>Kifejt, Balázs meg a jövőn tünődik,</l>
					<l>Könnyen ragadja őt a képzelet,</l>
					<l>Bizalma nő, reményei merészek,</l>
					<l>Szomjazza a hírt s már előre részeg.</l>
				</lg>
				<lg>
					<l>Mily balga volt, - így rakj a most magasbra</l>
					<l>Légvárait - hogy eddig tétlen ült,</l>
					<l>Hogy korhelyek közt vágyott léha tapsra</l>
					<l>S otromba cimborák közé vegyült;</l>
					<l>Hanem hisz egymást most már hadd itassa</l>
					<l>Az a cudar nép, ő megmenekült,</l>
					<l>Küszöbjöket többé nem lépi át,</l>
					<l>A múzsa vár rá, ír tragédiát.</l>
				</lg>
				<lg>
					<l>Csak az bajos, hogyan kezdjen belé. -</l>
					<l>S hazánk történetét végigkutatja:</l>
					<l>Kont, Zrínyi Péter tűnnek ím elé,</l>
					<l>- Hunyadi László, majd Zách Klára s atyja,</l>
					<l>S mindaz, kinek hóhér nyakát szelé,</l>
					<l>Ki a sötét kor véres áldozatja,</l>
					<l>Eperjes, Újhely és a Vérmező;</l>
					<l>Ő mindezekből tervet tervre sző.</l>
				</lg>
				<lg>
					<l>Majd megtanulja, olvasván Lessinget,</l>
					<l>Hogy fő dolog: nagy emberismeret;</l>
					<l>Valódisággal fessük hőseinket,</l>
					<l>Élet legyen mintánk, ne képzelet.</l>
					<l>No rajta hát! ő is széjjeltekinget,</l>
					<l>Kutatva tart az emberek felett</l>
					<l>Szemléket; arcra és beszédre les,</l>
					<l>Mint Diogénes, jellemet keres.</l>
				</lg>
				<lg>
					<l>Ha a gazdasszony a konyhán perel,</l>
					<l>Ha két fiakker utcán összevesz,</l>
					<l>Ha egy vitázó házaspárra lel,</l>
					<l>Vagy némi intrikát is fölfedez:</l>
					<l>Éber szemekkel gondosan figyel,</l>
					<l>Jellemvonást, szójárást megjegyez,</l>
					<l>S örül, ha láthat egy-egy durva bicskást,</l>
					<l>Úgy festi majd ő a rabló cseh Giskrát.</l>
				</lg>
				<lg>
					<l>S egy tervbe most, Csák Mátéba belékezd:</l>
					<l>Hősnek rajzolja őt, ki zsarnokot</l>
					<l>Nem tűrve, bátran forradalmat éleszt</l>
					<l>S mint honfi védi híven a jogot;</l>
					<l>De majd a trónra vágyik, és beléveszt,</l>
					<l>Ügyét eladta Zách, s ő megbukott;</l>
					<l>De a morál a mű végén kilép,</l>
					<l>S Zách sorsa látható mint néma kép.</l>
				</lg>
				<lg>
					<l>S ha erre csak rágondol, már örül:</l>
					<l>... Csák a középen ülve haldokol,</l>
					<l>A Záchok véres árnya leng körül,</l>
					<l>És Klára tébolyodva bujdokol;</l>
					<l>Majd egy nemtő szavalva fölmerül,</l>
					<l>Mondván: “Az áruló mind így lakol.” -</l>
					<l>S míg Csák végső lehelletét kihörgi,</l>
					<l>Függöny lehull s a színház tapsba tör ki.</l>
				</lg>
				<lg>
					<l>Ó, édes a költői lelkesülés,</l>
					<l>Míg röpke terveket foganszva, vagy</l>
					<l>Élvezve ihlet perceit, hevűl és</l>
					<l>A múzsa csókjain kéjelg az agy;</l>
					<l>De kínos a vajúdás és a szülés,</l>
					<l>A kotló költőnek fájdalma nagy</l>
					<l>Merengni édes, képzelegni jó,</l>
					<l>Hanem soká nő meg az embrió.</l>
				</lg>
				<lg>
					<l>Hordván fejében újszülötte terhét,</l>
					<l>Ráncolt szemölddel küszködik Balázs;</l>
					<l>Merész alakra kezdi szabni tervét,</l>
					<l>Úgy írni művét mint még senki más;</l>
					<l>Magyar choriambusra méri nyelvét.</l>
					<l>Új benne forma, vers s minden vonás, -</l>
					<l>S egyszer, midőn Zách jellemén tűnődik,</l>
					<l>Mintának, ím, egy áruló vetődik.</l>
				</lg>
				<lg>
					<l>Egy áruló, kiről véletlenében</l>
					<l>Hall hírt s kinek mindjárt utánanéz:</l>
					<l>Mert hősi jellem, az van készletében</l>
					<l>- Hisz hőst minálunk lelni nem nehéz,</l>
					<l>Ki lőport sem szagolt tán életében,</l>
					<l>Asztal körül, ha kell, mind nagy vitéz -</l>
					<l>De Záchhoz egy áruló-jellem is kell;</l>
					<l>Örül tehát, hogy most ilyenre is lel.</l>
				</lg>
				<lg>
					<l>Neve legyen Réfalvy. Hogy hol adta</l>
					<l>El a hazát: mit bánja hősöm azt!</l>
					<l>Hisz a világ sem oly nagyon kutatta:</l>
					<l>Elvész, kit egyszer köz-száj elmaraszt;</l>
					<l>Nyiltan biz a bűnt senki nem vitatta,</l>
					<l>De hisz, ha nincs szél, nem zörg a haraszt;</l>
					<l>S bár a gyanút örök homály takarja:</l>
					<l>“Bűnös biz ő, úgy kell, ha lelke marja.”</l>
				</lg>
				<lg>
					<l>Tudták felőle azt, hogy Debrecenben</l>
					<l>Követ volt, bár nem szószék embere;</l>
					<l>Részt vőn, tevékenyen, a küzdelemben,</l>
					<l>De nem hivé, hogy lesz nagy sikere;</l>
					<l>Nem lelkesült a honfitűz-özönben,</l>
					<l>A szép jövőben bízni nem mere,</l>
					<l>Küzdött, kitartott végig nemzetünkkel,</l>
					<l>De gyötrelemmel érzé: vesztenünk kell.</l>
				</lg>
				<lg>
					<l>Bántotta a túlhit, mely szétszakítá</l>
					<l>Multunk jogát, mert szebbet álmodott;</l>
					<l>De az ellen dölyfe vérig háborítá,</l>
					<l>Ki “lázadó néppel nem alkudott”;</l>
					<l>Se nagy jövőnk hite nem bátorítá,</l>
					<l>Se béke-ösvényt lelni nem tudott;</l>
					<l>Titkolta kétkedését, mely kinozta,</l>
					<l>De gúnnyal a túlzókat ostorozta.</l>
				</lg>
				<lg>
					<l>S midőn ügyünk bukott, s hazánkra áradt</l>
					<l>Észak urának szúrony-tengere,</l>
					<l>S a vak düh már bosszút is állni fáradt,</l>
					<l>Se istent, sem jogot nem ismere:</l>
					<l>Ő is megülte a munkácsi várat,</l>
					<l>Fölötte lengett hóhér fegyvere -</l>
					<l>A börtön és bitó közt e határon</l>
					<l>Neje megmenté, csakhogy drága áron.</l>
				</lg>
				<lg>
					<l>Szép ifju nő volt, s aztán - úri tréfa -</l>
					<l>Egy nagy vezér, élet-halál ura,</l>
					<l>Szemet vetett rá. A bilincs, bitófa</l>
					<l>Pompás szer a szerelmi alkura...</l>
					<l>Hanem hisz ez már kissé régi nóta:</l>
					<l>Takarja, jobb, feledségnek pora...</l>
					<l>Denique a férj hirtelen szabad lett,</l>
					<l>S a nő, az is lenn a sírban nyugodt lett.</l>
				</lg>
				<lg>
					<l>S Réfalvy önmagával meghasonla,</l>
					<l>Veszítve boldogságot és hazát;</l>
					<l>Egy kisleánya volt még, s elvonulva,</l>
					<l>Abban kereste lelke vígaszát;</l>
					<l>Egész világ gyanújával dacolva,</l>
					<l>Fásulva tűrte, bár elátkozák,</l>
					<l>S így, mert csudás menekvését nem érték,</l>
					<l>A “vesszen el”-t könnyen fejére mérték.</l>
				</lg>
				<lg>
					<l>Akadt elég gyanakvó, kémlelő,</l>
					<l>Ki tud gyanút találni, hogyha kell;</l>
					<l>Korábbi gúnyait hozzák elő,</l>
					<l>Egy-egy elejtett szó mint vád kikel;</l>
					<l>Az ily gyanúval nem bír ész, erő,</l>
					<l>Ha irtod, újra nő, mint hidrafej,</l>
					<l>S bár tűzbe tenné karját a honért: “Eh</l>
					<l>- Azt mondanák - meg van fizetve érte.”</l>
				</lg>
				<lg>
					<l>Okos magyar szokás, hogy hagyni szoktunk</l>
					<l>Efféle árulókat írmagul,</l>
					<l>S ha jól nem üt ki, amit tervbe fogtunk,</l>
					<l>Őket tekintjük érte bűnbakul;</l>
					<l>S midőn merész reményünkből lebuktunk,</l>
					<l>Lelkünk talán a multon elfogul,</l>
					<l>S titokban vádat is vet önmagára:</l>
					<l>Rárakjuk a hibát ezek nyakára.</l>
				</lg>
				<lg>
					<l>Nos, hát Balázs hírt kapva róla, mintha</l>
					<l>Madarat fogott voln’, vígan fölkiált:</l>
					<l>Ez jó nekem, ez lesz Záchomra minta,</l>
					<l>Ő adjon egy alakhoz ideált! -</l>
					<l>S két ujja közt fennyen nagyot csattintva,</l>
					<l>A József-városig most meg sem állt,</l>
					<l>Itt egy kicsiny ház ajtaját kitárja</l>
					<l>S magát egy illatos kertben találja.</l>
				</lg>
				<lg>
					<l>Alig nagyobb a kert egy jó szobánál,</l>
					<l>Befojtva négy magas tűzfal között</l>
					<l>Elül két gömbakác s két kis platán áll,</l>
					<l>Alatta üde, frissen öntözött</l>
					<l>Gyep és virágágy; a szomszéd falánál</l>
					<l>Borostyán fut fel sorban kötözött</l>
					<l>Zsinórra. Látható, hogy mennyi bajjal</l>
					<l>Kell vívni e köves, sovány talajjal.</l>
				</lg>
				<lg>
					<l>Bámulva hősöm jobbra-balra fordul:</l>
					<l>Hát lakhat áruló ily csendlakot?</l>
					<l>Ő fél-romot képzelt, melyen becsordul</l>
					<l>A zápor; a szél ajtót, ablakot</l>
					<l>Csapkodva ráz; a szélkakas csikordul,</l>
					<l>Bűzt izzad a fal és penészszagot...</l>
					<l>- Azonban egy ajtóhoz ér, benyit,</l>
					<l>S egy szép leányt talál hímezve itt.</l>
				</lg>
				<lg>
					<l>Zavarral ez hímzését félretolva,</l>
					<l>Föláll előtte és kérdésre vár;</l>
					<l>Növendéklányka, kissé meghajolva</l>
					<l>A gyors növéstől, ám karcsú, sugár;</l>
					<l>Dús fürtje vállán repked, szétomolva.</l>
					<l>Szeme a vásznon tétovázva jár;</l>
					<l>S míg ön zavarját szemlesütve rejti,</l>
					<l>Balázst kegyetlenül zavarba ejti.</l>
				</lg>
				<lg>
					<l>Nem lepte volna meg, ha összetörpedt,</l>
					<l>Odvas szemű aszott aggot talál,</l>
					<l>Ki lelki mardosás alatt legörnyedt,</l>
					<l>Övéig ér a sárga, torz szakáll, -</l>
					<l>De ím előtte most, ily csúnya szörny helytt,</l>
					<l>Egy gyermeteg-szép, szűzi angyal áll:</l>
					<l>Ő kétkedik, vajon jó helyre jött-e -</l>
					<l>S egész kigondolt tervét elfeledte.</l>
				</lg>
				<lg>
					<l>Kifőzte jól: ez embert hogy kikérdi,</l>
					<l>Szőrmentiben, csínján beszél vele,</l>
					<l>Míg ellesett szókból szépen megérti,</l>
					<l>Minő rémekkel népes éjjele,</l>
					<l>Ha alszik, a lidérc hogyan kísérti,</l>
					<l>Mellére cirmos kandúr térdel-e?...</l>
					<l>Mindezt kitervezé ő jó hiszemmel:</l>
					<l>S most e leánnyal, íme, szólni sem mer.</l>
				</lg>
				<lg>
					<l>“Réfalvy úrhoz”... kezd szót; “Nincs atyám honn.”</l>
					<l>Felel, segítve rajta a leány.</l>
					<l>- Tehát leánya, szól Balázs magában;</l>
					<l>Ily gyermek és ilyen kert! Mily talány!</l>
					<l>“Ön itt lakik tehát e szép virányban?”</l>
					<l>“Ó, gúnyol ön? De, bárha nem virány,</l>
					<l>Kedves nekünk e kis kert mégis itten,</l>
					<l>Mi ültetők, apám meg én, mi ketten.”</l>
				</lg>
				<lg>
					<l>Balázs szabadkozik, s aztán szavából</l>
					<l>Kifogy - beszélne, csak nem tudja mit.</l>
					<l>Köszön s tünődve megy ki a szobából:</l>
					<l>- Ah, a világ itt mégse jól gyanít!</l>
					<l>Ki ily leányt növel, virágot ápol,</l>
					<l>Annak lidérc nem nyomja álmait,</l>
					<l>S ki élni ily magánosan szeret,</l>
					<l>Nem gyötri azt rossz lelkiismeret.</l>
				</lg>
				<lg>
					<l>Midőn az utc’ajtón kilépne, szembe</l>
					<l>Magas, komoly, nyílt arcú férfi jő:</l>
					<l>A gazda az, otthonosan köszön be;</l>
					<l>Balázs habozva mondja meg, ki ő;</l>
					<l>S a gazda ím kezet nyújt: “Atyja nemde</l>
					<l>Ez és ez volt? Lám, lám, mily nagyra nő!</l>
					<l>Ringattam én önt térdemen sokat.</l>
					<l>Pesten tanul? Szép, hogy meglátogat.”</l>
				</lg>
				<lg>
					<l>S többet nem is kérdez, hiszen barátja</l>
					<l>Vonása ott van homlokán, szemén;</l>
					<l>Megfogja, visszavonja, nem bocsátja;</l>
					<l>Balázs meg kész örömmel visszamén,</l>
					<l>A kisleányt futólag újra látja,</l>
					<l>S aztán bizalmasan szivart vevén,</l>
					<l>Gyanú eloszlik, bizalom növekszik</l>
					<l>S Balázs a szóba is belémelegszik.</l>
				</lg>
				<lg>
					<l>Sokat beszél, bízvást, hévvel, kigyúlva,</l>
					<l>Föllelkesül arca, tekintete.</l>
					<l>A gazda csak néz s hallgat e fiúra:</l>
					<l>Hogy tud remélni, mily nagy önhite;</l>
					<l>Ilyen volt egykor ő is, míg kiforrva,</l>
					<l>Az ábrándból csalódva ébrede, -</l>
					<l>Nehéz, nagy lecke ez, lassan tanul</l>
					<l>Az ember, míg megtér s kijózanul.</l>
				</lg>
				<lg>
					<l>S tűnődve szól: “Ifjú, önt elragadja</l>
					<l>Magasba, fönnre, dicsvágy s képzelet;</l>
					<l>Ám menjen, lelke szózatát fogadja,</l>
					<l>Most van tavasza, majd ér még telet;</l>
					<l>De aki csak költők honát kutatja,</l>
					<l>A földön járni tudni elfeled,</l>
					<l>S itt múzsa, nimfa nincs ám, hogy vezesse;</l>
					<l>Hát egy kockára mindenét ne vesse.”</l>
				</lg>
				<lg>
					<l>Balázsra áthat e beszéd sugalma,</l>
					<l>S fölizgatottan távozik haza.</l>
					<l>Kissé megingadoz merész bizalma</l>
					<l>E kétkedőnek nincs-e igaza?</l>
					<l>Csak az-e boldog, kit lágy szelek fuvalma</l>
					<l>Nyugalmas élet révéhez hoza?...</l>
					<l>S amint ezen tűnődik, ím elébe</l>
					<l>Föllebben a leányka szende képe.</l>
				</lg>
				<lg>
					<l>A szerelem tündére... Jaj de, esdek,</l>
					<l>Jó olvasóm, ne képzeld azt az Ámort,</l>
					<l>Kit a szobrászok annyiszor kinyestek,</l>
					<l>Akit Rubens vörös festékbe mártott,</l>
					<l>S azóta annyi rossz kontár lefestett,</l>
					<l>Pufók arccal, mint egy borissza kántort:</l>
					<l>Dicsőn alkotta őt az ősi mult,</l>
					<l>Hanem ma már nagyon meghúsosult.</l>
				</lg>
				<lg>
					<l>Ama tündérre gondolj, kit te alkotsz,</l>
					<l>Merengve néha csöndes éjjelen;</l>
					<l>Ki, amidőn magadba zárva hallgatsz,</l>
					<l>Szívedbe’ titkon, lopva megjelen,</l>
					<l>Kit rejtve, tán szégyenlve is takargatsz,</l>
					<l>Ki tán nem is több, mint egy sejtelem,</l>
					<l>Kit nem lehetne vásznon festeni,</l>
					<l>De érzed, hogy lénye isteni.</l>
				</lg>
				<lg>
					<l>Alakja olykor nyájas esti szél,</l>
					<l>Máskor vihar, villámmal vemhezett;</l>
					<l>Ma kismadár, hízelgve gőgicsél,</l>
					<l>Holnap vadállat, vérre éhezett;</l>
					<l>Büszkén szülemlik, mint egy élet-cél,</l>
					<l>S meghal, mint egy múló emlékezet;</l>
					<l>Szülője ábránd s néha unalom,</l>
					<l>Szülöttje a legtöbbször fájdalom.</l>
				</lg>
				<lg>
					<l>E dévaj isten ím haragra lobban</l>
					<l>Balázsra, mert annyit gúnyolta őt:</l>
					<l>Ezért kemény bosszút forral titokban,</l>
					<l>Megtörni ezt az önhitt kétkedőt;</l>
					<l>De félve, hogyha nyíltan csak betoppan,</l>
					<l>Úgy nem vehetne vad szívén erőt:</l>
					<l>Álarcot ölt, más mezbe burkolózik,</l>
					<l>S hősünk szivébe, mint Részvét lopódzik.</l>
				</lg>
				<lg>
					<l>És súg fülébe lágy érzelmeket:</l>
					<l>Mily szép leány, ártatlan, tiszta, szende;</l>
					<l>S e torz világban egy ily gyermeket</l>
					<l>Gúny, megvetés, lenézés büntetend-e?</l>
					<l>Hullatnak érte Júdás-könnyeket:</l>
					<l>»Kár, hogy gaz áruló az apja«, nemde?</l>
					<l>És rágalom, botrány sarába mártják</l>
					<l>Ily árva lánynak ó ki fogja pártját?</l>
				</lg>
				<lg>
					<l>“Én”, mond Balázs. “E gúnyra összezördül</l>
					<l>Igazságérzetem s fölháborog.</l>
					<l>Kimentem őt a vád hinárja közül,</l>
					<l>S mint a vak éjben fénylő csillagok.</l>
					<l>A rágalom sötét ködén keresztül</l>
					<l>Szűz angyal-arca tisztán fölragyog;</l>
					<l>Ha minden elhagyá, pártját fogom...</l>
					<l>Hahó, Balázs! de lesz-e rá jogom?</l>
				</lg>
				<lg>
					<l>“Lesz. Van bizalmam, hogy nyerek jogot,</l>
					<l>S hatalmam is lesz, hogy megvédjem őt.</l>
					<l>Szerzek magamnak állást, birtokot,</l>
					<l>És akkor...” Ah, de már itt bökkenőt</l>
					<l>Talál: szégyenli ezt a szándokot,</l>
					<l>Restelli célját önmaga előtt,</l>
					<l>Bölcs hallgatással hát kitér előle:</l>
					<l>“Akkor - ki tudja, eh, mi lesz belőle...”</l>
				</lg>
				<lg>
					<l>Hősünk negédes, elbízott szívébe</l>
					<l>A dévaj isten, e pajkos kujon,</l>
					<l>Álarc alatt magát így fészkelé be,</l>
					<l>Nem kérdve, hogy szállást kap-é vajon?</l>
					<l>S midőn utóbb nyílt arccal is kilépe,</l>
					<l>Nem volt idő segítni a bajon,</l>
					<l>Miként mindezt leírom majd alább;</l>
					<l>De mára tán elég e vers-nyaláb.</l>
				</lg>
				<p>Második ének</p>
				<p>... Men write, speak, preach, and heroes kill, And bards burn, what they call, their “midnight-taper” To have - a name.</p>
				<p>Byron</p>
				<lg>
					<l>Hányszor megállunk a Heraklesz-úton:</l>
					<l>Küzdésre késztet dicsvágy s büszke ész,</l>
					<l>De a szív csendes nyugalom után von,</l>
					<l>Pázsitra, gyepre a szem vágyva néz;</l>
					<l>Lelkünk röpülne, túl minden határon,</l>
					<l>De bágyad a test, és ólom-nehéz.</l>
					<l>Fölvillanó vágy, hamvadó remény!</l>
					<l>Küzdelmöket de sokszor érzem én.</l>
				</lg>
				<lg>
					<l>De a dologra hát! Mesénk megoldzott,</l>
					<l>Szedjük guzsalyra s fejtsük a fonált.</l>
					<l>Balázs szívébe új érzés lopódzott,</l>
					<l>Melynek nevet biz ő még nem talált;</l>
					<l>Képzelme folyvást szerteszét kalózolt,</l>
					<l>Ábrándja, mint hegyormi köd, zilált;</l>
					<l>Lelkében hol magas dicsvágy zajong,</l>
					<l>Hol csendes élvek édes vágya zsong.</l>
				</lg>
				<lg>
					<l>Vágy, mely szelíd ábrándokat növelve, _</l>
					<l>Útjára gátat, kétkedést hajít:</l>
					<l>- Nem jobb-e, szól, nem bölcsebb életelv-e</l>
					<l>Nem űzni balgán hírnév csábjait?</l>
					<l>Nem boldogabb-e, aki nem figyelve</l>
					<l>Szirén-dalokra, éli napjait?</l>
					<l>S ily boldog ő is mért ne lenne mint más?...</l>
					<l>- Az ám! ha oly könnyű voln’ a lemondás.</l>
				</lg>
				<lg>
					<l>Ha rajta állna, hogy pihenni szálljon -</l>
					<l>Mely szárnyra kelt - a dicsvágy, képzelet;</l>
					<l>Ha tőle függne, hogy futtán megálljon,</l>
					<l>S egye, mint más, a napi kenyeret!</l>
					<l>De a jövő ködös, s e vak homályon</l>
					<l>Őt nem vezérli még önismeret.</l>
					<l>Kedélye hol borul, hol földerül,</l>
					<l>S tűnődve, küzdve így, elszenderül.</l>
				</lg>
				<lg>
					<l>S lát álmokat. - De hisz hogyisne látna?</l>
					<l>Epószokban a vízió szokás:</l>
					<l>Lám, példa Haidée álma és Tatjána,</l>
					<l>S az Ili-, Aene-, Zrínyi- s többi-ász;</l>
					<l>A kritika bizony meg nem bocsátna,</l>
					<l>Ha hiányzanék versemből a “csodás”. -</l>
					<l>Ő álmodott hát, s ez, mint majd kitűnik,</l>
					<l>Beteljesült, bár nem mind egy betűig.</l>
				</lg>
				<lg>
					<l>Heverve ül, zöld erdő tompa mélye</l>
					<l>S illat-lehellő lombos fák alatt;</l>
					<l>Im; egyszer egy menet vonul feléje,</l>
					<l>Bizarr, de tündöklő királyi had;</l>
					<l>Zilált összhangban mint Wagner zenéje,</l>
					<l>Kavargva és zajongva elhalad,</l>
					<l>Egyik lovag lovon, másik szamáron,</l>
					<l>Oroszlánon, sason vagy griffmadáron.</l>
				</lg>
				<lg>
					<l>Közbül szószék-alakú díszfogattal</l>
					<l>(Minővel ünnepet ős Róma ült)</l>
					<l>Hős nőalak jő, fején cserfonattal,</l>
					<l>Haja, mint fátyol, messze, szélbe züllt;</l>
					<l>A környezet megállva hódolattal,</l>
					<l>A zűr, zsivaj rögtön lecsendesült,</l>
					<l>S az amazon Balázs felé mosolyogva</l>
					<l>Hivólag int, közelb, közelb hajolva:</l>
				</lg>
				<lg>
					<l>“Én vagyok a Dicsőség, jer velem!”</l>
					<l>És újra nyájas méltósággal int;</l>
					<l>Ő kelne már, de hátul hirtelen</l>
					<l>Vállára másik női kéz legyint:</l>
					<l>“Ne menj, ne higgy, ne légy oly esztelen,</l>
					<l>Lebűvöl és csalárdul eltaszít;</l>
					<l>Nyomán jön a Kudarc, s a csáb-igézet</l>
					<l>Ehhez csatol: amott a példa, nézzed.”</l>
				</lg>
				<lg>
					<l>S egy új alak most, mint sátrak bohóca</l>
					<l>Rongy-tarka díszben, jő egy talyigán;</l>
					<l>Saraglyáján egész raj van fogódzva,</l>
					<l>Ifjú, öreg nép, asszony, férfi, lány,</l>
					<l>Művész, író, koncertek virtuóza,</l>
					<l>Katona, sans-culotte, híres zsivány,</l>
					<l>Herosztrát, Macbeth, Jánku, Law, Marat...</l>
					<l>Kiket leperzselt dicsvágy sugara.</l>
				</lg>
				<lg>
					<l>“Lásd, mind ama fény csalta e csoportot,”</l>
					<l>- Szól súgva hátul a halk női hang -</l>
					<l>“Mind ült a dicskocsin, s magasra hordott</l>
					<l>Fejjel hivé hogy hír, kéj, pálma, rang</l>
					<l>Már mind övé, míg lelke elvakult ott,</l>
					<l>S lebukva most e talyigán tolong...”</l>
					<l>Balázs szorult kebellel néz oda;</l>
					<l>De egy perc: s eltünik mind a csoda.</l>
				</lg>
				<lg>
					<l>Csak a két nő marad: boszút zihálva</l>
					<l>Az amazon dühvel rohanja meg</l>
					<l>A szende nemtőt; ez galambbá válva;</l>
					<l>Balázs keblére röppen s ott piheg;</l>
					<l>De a másik mint éhes ölyv utána!</l>
					<l>És keble mélyén űzi s fojtja meg...</l>
					<l>Ő felkiált, s nagyot rándulva teste,</l>
					<l>Fölébred - ágyáról a földre esve.</l>
				</lg>
				<lg>
					<l>Virrad; föleszmél; átgondolja álmát:</l>
					<l>Mily elriasztó, amit álmodott;</l>
					<l>De most a dac fokozza önbizalmát</l>
					<l>Azért se hagyja, amihez fogott.</l>
					<l>Rendszert követ: éjjel fog írni drámát</l>
					<l>S nappal tanul kenyéradó jogot;</l>
					<l>Kitartó szorgalom mindent tehet:</l>
					<l>Lám, Bánk szerzője is ügyvédkedett!</l>
				</lg>
				<lg>
					<l>Mért is keresné ő a lomha csendet,</l>
					<l>Hisz őt a csend nem boldogítaná:</l>
					<l>Ám tengjen félrebújva, aki tenghet,</l>
					<l>Őt szűk családi kör megfojtaná;</l>
					<l>S tán álma is ellenkezőt jelenthet,</l>
					<l>S boldogság és dics együtt vár reá;</l>
					<l>Hiszen “somnia sunt contraria”;</l>
					<l>Kár volna gyáván meghátrálnia.</l>
				</lg>
				<lg>
					<l>“Nem, nem szabad - kiált - közlétbe vesznem,</l>
					<l>Ha e leányt megvédni szándokom;</l>
					<l>Dicső nevet, hírt kell mérlegbe vetnem,</l>
					<l>Midőn világ előtt pártját fogom;</l>
					<l>Más élhet elvonulva is, de én nem;</l>
					<l>Küszködni kell, míg győzök vagy bukom.”</l>
					<l>S agyában ily eszméket hányva-vetve,</l>
					<l>Hősünknek újra éled munkakedve.</l>
				</lg>
				<lg>
					<l>Fonák időszak volt ez a magyarra!</l>
					<l>Nem sírva vigadt, de ujongva sírt;</l>
					<l>Ön-fiait ölé a harc viharja,</l>
					<l>S itthon örömmel várt felőle hírt,</l>
					<l>S mig a harctért saját vérünk takarja,</l>
					<l>Ugy megvigadt, hogy könnyével se bírt</l>
					<l>“Hurráh, megint egy új csatánk veszett el,</l>
					<l>Bár benne tízezer magyar esett el.”</l>
				</lg>
				<lg>
					<l>Szilaj, torz kedvvel egykor így ujonga</l>
					<l>A gályarab, midőn a vész kitört;</l>
					<l>Recsegve tágult minden borda, donga</l>
					<l>Hajójukon s az ár végig söpört;</l>
					<l>Ő, látva kényurát hogyan szoronga,</l>
					<l>Vad kárörömmel gúnykacajba tört:</l>
					<l>“Ha-ha! bitang, most sírhatsz, esdekelhetsz!</l>
					<l>Nem bánom, meghalok, csakhogy te elvessz!”</l>
				</lg>
				<lg>
					<l>De nemzetünkbe ujra visszatértek</l>
					<l>Az elröpült hit, a zsibbadt erő;</l>
					<l>S már-már az égtől is segélyt reméltek,</l>
					<l>Egy új Csabát, ki légből száll elő,</l>
					<l>S lőn tüntetés, zavar, hűhó tömérdek,</l>
					<l>Hisz Csaba-mondánk oly szép, megnyerő,</l>
					<l>S a politikák legmagyarbika:</l>
					<l>A sült galamb-várás-politika.</l>
				</lg>
				<lg>
					<l>S bár sült galamb a szánkba nem repült,</l>
					<l>Vígan csörgettük a már gyenge láncot;</l>
					<l>Népünk az elnyomók fejére ült,</l>
					<l>Megvert, ha verhetett, egy-egy fináncot,</l>
					<l>Az ifjúság zajonga, lelkesült,</l>
					<l>S a kis diák, ha a földből kilátszott,</l>
					<l>Már harcba készült, fennen hordta orrát</l>
					<l>S daccal mulasztá el a német-órát.</l>
				</lg>
				<lg>
					<l>Valóban rajta hát! Mohó kapással</l>
					<l>Tanul rakásra most mindent, sokat,</l>
					<l>Vágyik benyelni rögtön egy falással</l>
					<l>Dramaturgiát s corpus jurisokat,</l>
					<l>S körülvevén magát nagy könyvrakással,</l>
					<l>Köztük kutat, túr, hány, vet, válogat,</l>
					<l>Nappal fejét joggal szedi teli,</l>
					<l>S az éjet Melpoménnek szenteli.</l>
				</lg>
				<lg>
					<l>S bár érzi, hogy sok e kettős irány; de</l>
					<l>Biztatni önmagát, példát keres</l>
					<l>Előtte áll Machiavelli, Dante,</l>
					<l>Lamartine, Zrínyi és több ily jeles,</l>
					<l>Ki államférfi s költő egyaránt, - eh,</l>
					<l>Hisz volt, ha kell, akárhány még ilyes:</l>
					<l>Goethe miniszter, Burns finánc, szegény,</l>
					<l>Vagy itt hazánkban is: Eötvös, Kemény.</l>
				</lg>
				<lg>
					<l>Ő is tehát hol drámát írva kotlik,</l>
					<l>Hol újra jog-könyvek közé vesze;</l>
					<l>A jog sovány, s a dráma csetlik-botlik,</l>
					<l>S már érzi, hogy erőltetett esze</l>
					<l>Bágyadni kezd, nem fog, meg-megbicsaklik;</l>
					<l>De ő nem nézi, mennyit végeze,</l>
					<l>S hogy agya bír-e oly zilált halommal,</l>
					<l>Ő csak tanul, kibuggyant buzgalommal.</l>
				</lg>
				<lg>
					<l>Drámát ír vagy hatot; megkezdi tűzzel,</l>
					<l>Megír belőle egy fél felvonást,</l>
					<l>Elsőt, utolsót, mindegy, kapzsi ésszel,</l>
					<l>Az expozíciót, vagy végcsapást,</l>
					<l>Majd ág-bogas bonyodalmakba vész el,</l>
					<l>Vagy unja tervét, elkezd újra mást,</l>
					<l>S úgy össze-vissza fonja szövedékét,</l>
					<l>Hogy némelyiknek meg se lelte végét.</l>
				</lg>
				<lg>
					<l>És asztalánál görnyedez szünetlen,</l>
					<l>A test igényire semmit sem ád;</l>
					<l>Dacolni kezd az ős természet ellen,</l>
					<l>Pedig, haj, megtorolja ez magát:</l>
					<l>Szárnyszegve hull alá a büszke szellem,</l>
					<l>Ha megszegé a testnek ős jogát.</l>
					<l>Balázsnak is megjött e büntetése,</l>
					<l>Elméje zsibbad, lankad érverése.</l>
				</lg>
				<lg>
					<l>A megzavart vér mind fejére tódul,</l>
					<l>Szemén át-átfut egy sötét homály;</l>
					<l>Az ér fülében lüktet, agya bódul,</l>
					<l>Halántékcsontja szaggatózva fáj,</l>
					<l>S mintegy jövő időkre kóstolóul,</l>
					<l>Érezni kezdi, hol fészkel a máj,</l>
					<l>S midőn órák hosszát görnyedve hajlik,</l>
					<l>Egy-egy ideg mellében megnyilallik.</l>
				</lg>
				<lg>
					<l>De vére lüktethet, és melle sajghat,</l>
					<l>Nem tántorítja, nem csüggeszti el:</l>
					<l>Mi ád erőt neki: a vér- s agy-alkat?</l>
					<l>Kevély anyaghivő, ha tudsz, felelj!</l>
					<l>Mi készti, hogy testére rá se hallgat,</l>
					<l>Sőt öntudattal nyomja s gyötri el?</l>
					<l>Mi az, mi benne nyugtot nem találhat?</l>
					<l>Hol itt az anyag, hol van itt az “állat?”</l>
				</lg>
				<lg>
					<l>Ifjúkorát miért nem éli nyugton?</l>
					<l>Hány szép öröm, mit balgán elszalaszt!</l>
					<l>Ifjonti vérrel, mint agg tesped otthon,</l>
					<l>Minden gyönyört jövőjébe halaszt,</l>
					<l>S ha vágya ébred mégis néha, titkon,</l>
					<l>Kemény szigorral visszanyomja azt; -</l>
					<l>Az ismerős köröktől elmarad,</l>
					<l>Nem bánja, hadd legyen “faché”, harag.</l>
				</lg>
				<lg>
					<l>Estélyre, vagy no éppen bálba!... píha,</l>
					<l>Majd ő biz ott rángatja a bokáit!</l>
					<l>Vagy társalogni! Ej, afféle léha</l>
					<l>Szalon-beszélgetést bizony nem áhit,</l>
					<l>Csupán Réfalvyhoz megy néha-néha,</l>
					<l>S el-elbeszélget, szívesen, sokáig,</l>
					<l>S biztatja, nagyhitű ifjúi hévvel,</l>
					<l>Magát, hazáját, mindent, szebb jövővel.</l>
				</lg>
				<lg>
					<l>“Hiszem, mond, hogy van egy osztó igazság,</l>
					<l>S célt ér, kiben volt hűség, szív, erő;</l>
					<l>Egy percre néha tán el-eltapossák,</l>
					<l>De pálya-nyerve tör megint elő;</l>
					<l>Jutalma, mindig szubjektív boldogság,</l>
					<l>Eléri azt, miben üdvöt lel ő:</l>
					<l>Ez hírt, amaz pénzt, nőt, vagy testi élvet;</l>
					<l>Én tán babért, ön boldog, csendes éltet.”</l>
				</lg>
				<lg>
					<l>Mint szirt megáll, ha hab tolul körüle,</l>
					<l>Míg ez csapongva, játszva rája fut:</l>
					<l>Balázs, magát ringatva, így hevűle,</l>
					<l>S a gazda csak hallgatta e fiut.</l>
					<l>Hisz aki gyermeket lát, nem derűl-e,</l>
					<l>Ha ez vidáman lepkét űzni fut?</l>
					<l>Sőt néha nem fut-é utána szinte?</l>
					<l>Réfalvy is Balázsra így tekinte.</l>
				</lg>
				<lg>
					<l>Ő, mint az árny, komoly volt s fénytelen,</l>
					<l>Balázs reménye még ragyogva szárnyal, -</l>
					<l>S mint a pirosló hajnal megjelen;</l>
					<l>Ha a kelő nap küzd az éji árnnyal:</l>
					<l>Mögöttük, ím, elrejtve s nesztelen</l>
					<l>Egy tiszta hajnal kelt föl röpke szárnnyal,</l>
					<l>Szűz szerelemnek tünde hajnala,</l>
					<l>S új fény derült a házra általa.</l>
				</lg>
				<lg>
					<l>Mert e bezárt lak, e kis kert viránya,</l>
					<l>Melyben egy tört kedély enyhet talált,</l>
					<l>Kietlen zárda volt a kisleányra,</l>
					<l>Midőn a gyermekév serdültre vált;</l>
					<l>Nyomasztja őt komoly, hideg magánya,</l>
					<l>Merengő lelke a távolba szállt</l>
					<l>“Mily elhagyott ez a ház”, így sohajta,</l>
					<l>“Mikéntha titkos átok ülne rajta.”</l>
				</lg>
				<lg>
					<l>Nem tudta ő, mi vitte sírba anyját,</l>
					<l>Ezt atyja tőle félve titkolá;</l>
					<l>Olykor halottak napján, látta hantját,</l>
					<l>Ilyenkor sírkövére megcsókolá;</l>
					<l>Mint gyermek, otthon, megszoká magányát,</l>
					<l>Egész világát atyja pótolá;</l>
					<l>De most, midőn szűz korszakára feslett,</l>
					<l>Lelkének e kicsiny világ keves lett.</l>
				</lg>
				<lg>
					<l>Örömre vágyó ép kedélye honn már</l>
					<l>Nehány virágban kedvét nem lelé,</l>
					<l>S mint a növésnek induló folyondár,</l>
					<l>- Folyt, folyt, fel a tövéről, ég felé;</l>
					<l>Ifjúi lelkét isten tudja hol jár,</l>
					<l>Midőn a sors Balázst hozá elé,</l>
					<l>S mint a folyondár, mely meglelte fáját,</l>
					<l>Úgy fonta most körül ez ideálját.</l>
				</lg>
				<lg>
					<l>De hosszasan felőlök mért beszéljek?</l>
					<l>Mint képíró lapján a fény sugára,</l>
					<l>E fennre küzdő, ifjú, büszke lélek</l>
					<l>Bevéste képét szíve nyílt lapjára;</l>
					<l>Visszasugárztak rá e szenvedélyek,</l>
					<l>E dicsvágy, mely eget, földet bejára;</l>
					<l>Az ifjú lelkét lelkével követte,</l>
					<l>S addig követte, míg őt megszerette.</l>
				</lg>
				<lg>
					<l>Ne hidd, hogy a szerelem mindig oly vad;</l>
					<l>Rontó, sebes tűz, mely lobbanva gyúl,</l>
					<l>Melynek hevén az érc is összeolvad,</l>
					<l>Mely mint kitört Vezúv pusztítva dúl;</l>
					<l>Többször szelíd napfény az: éltetőn hat,</l>
					<l>Hevén a fejlő élet fölvidúl,</l>
					<l>Vidám dal ébred a mezőn, berekben,</l>
					<l>Virág kinyílik és madár kireppen.</l>
				</lg>
				<lg>
					<l>Balázs Etelkével ritkán jön össze,</l>
					<l>S szerelmiből egy hangot sem mutat;</l>
					<l>Hogy érzelmét saját nevén nevezze,</l>
					<l>Titkon is elpirítja e tudat:</l>
					<l>Ő, a komolyság higgadt pontifexe,</l>
					<l>Ki a komor kódexek közt kutat,</l>
					<l>Ki Ámor ellen csaknem verset íra,</l>
					<l>Szerelmet esdjen ő! - hah, mily szatíra!</l>
				</lg>
				<lg>
					<l>Nyilatkozatokat nem adva, kérve,</l>
					<l>Nem is sóhajtva a szavak helyett,</l>
					<l>Talán saját érzelmöket sem értve,</l>
					<l>A két bohó így tölte egy telet. - -</l>
					<l>De ím, nagy dolgok lépnek pályatérre,</l>
					<l>És fölzavarják e csendéletet,</l>
					<l>S föl azt is, amit, kényuralma ormán,</l>
					<l>Elbízva élvezett a bécsi kormány.</l>
				</lg>
				<lg>
					<l>Mert felpuffasztott nagy hatalma, mint a</l>
					<l>Kiszúrt degesz hólyag, úgy elfakadt,</l>
					<l>Nem mentheté meg se szurony, se tinta,</l>
					<l>Egy jó szúrásra szörnyen meglohadt,</l>
					<l>Belecsapott Solferino, Magenta,</l>
					<l>S a büszke Rendszerben szusz sem maradt,</l>
					<l>S mint akit a mennykőcsapás aláver,</l>
					<l>Tehetetlen feküdt a nagy kadáver.</l>
				</lg>
				<lg>
					<l>Balázs se nézi mind e zajt közönnyel,</l>
					<l>S ámbíciója új irányba tér</l>
					<l>Ki bíbelődnék drámatervvel, könyvvel?</l>
					<l>Most tettre, harcra nyílt előtte tér</l>
					<l>Megvívni a “zsarnok kormányi kénnyel”,</l>
					<l>Ám hadd ömöljön bár a honfi-vér - -</l>
					<l>S fejében már kész a forradalom,</l>
					<l>Csak jönne hát a kívánt alkalom.</l>
				</lg>
				<lg>
					<l>Szentül hivé, hogy a hon lángralobban,</l>
					<l>Mihelyt lehull az első szikra tűz;</l>
					<l>És lelkesít, lázít, nyíltan s titokban,</l>
					<l>És zajra zajt, zavart zavarra űz;</l>
					<l>Szózattal ajkán, csákánnyal marokban,</l>
					<l>Rendőrcsapattal is, ha kell, kitűz:</l>
					<l>Ez vala akkor honfias divat,</l>
					<l>Míg meg nem bánta egy pár áldozat.</l>
				</lg>
				<lg>
					<l>Megbánta néhány. Egy nem bánhatá meg:</l>
					<l>Szegény Forinyák, ő elvérezett;</l>
					<l>A tréfa árát éltével adá meg;</l>
					<l>Vakot vetett a sors s ő elveszett;</l>
					<l>Halálát fegyver nem bosszulhatá meg,</l>
					<l>Őrizze meg nevét emlékezet:</l>
					<l>Egy mult időnek lett vég áldozatja,</l>
					<l>Nem, mint hivők, jövőnk első halottja.</l>
				</lg>
				<lg>
					<l>Balázs merész reménnyel, ifju hévvel,</l>
					<l>Rohant a bajba, rajta, hűbele!</l>
					<l>Nem sejtve, hogy, miként macskák egérrel,</l>
					<l>Csak játszik egy “felsőbb erő” vele:</l>
					<l>Mert titkon a kormány nagy tervet érlel,</l>
					<l>Országos forradalmat kémlele;</l>
					<l>Nagyot markolt, de semmit sem fogott,</l>
					<l>Nemes vadat várt, s aztán lőtt bakot.</l>
				</lg>
				<lg>
					<l>Mi azt hivők, hogy kész a fölkelés,</l>
					<l>A kormány meg, hogy fölfedezte ezt;</l>
					<l>S mikor kitűnt a kettős felsülés,</l>
					<l>Dühében, akit ér, sorozni kezd:</l>
					<l>Balázs is így borjú alá kerül, és</l>
					<l>A forradalmárságba benne veszt;</l>
					<l>De bízik a jövőben, ezt se bánja,</l>
					<l>Reménye kész, könnyen fordul iránya.</l>
				</lg>
				<lg>
					<l>Most érzi már: ügyvédkedésre, pörre,</l>
					<l>Teremtve nincs; más sors való neki;</l>
					<l>A sok betűbe is belé-csömörle,</l>
					<l>S a dráma, a vers, amit gyermeki</l>
					<l>Nagy önhiszemmel egykor összeőrle,</l>
					<l>Bírálatát most már nem állja ki:</l>
					<l>Mind félredobja most, nagyobbra készen:</l>
					<l>Garibaldihoz átszökni majd merészen.</l>
				</lg>
				<lg>
					<l>Csak egy van, ami szívét búba ejti,</l>
					<l>Mit eddig eltagadt: a szerelem.</l>
					<l>Hiába nyomja el, hiába rejti,</l>
					<l>Midőn most válni kéne, megjelen,</l>
					<l>Gonosz hatalmát rajta most kifejti</l>
					<l>Átjárja szívét véges-végtelen,</l>
					<l>S az eddig fojtva égett indulat</l>
					<l>Lángolva csap ki, mint nyílt öntudat.</l>
				</lg>
				<lg>
					<l>S hit és vigasz, lemondás s büszke tervek,</l>
					<l>Remény és félelem s százféle tarka</l>
					<l>Ábránd, tűnődés, váltakozva kelnek</l>
					<l>Szívében, egymást gyorsan űzve, hajtva;</l>
					<l>Arra is gondol, hogy Etelka gyermek,</l>
					<l>S önkénytelen dúdolni kezdi ajka:</l>
					<l>“Lágy a kenyér, pirítani nem lehet,</l>
					<l>Kicsi a lány, férjhez adni nem lehet.”</l>
				</lg>
				<lg>
					<l>Így dallal, okkal, szívét csillapítja,</l>
					<l>S búcsúra indul, bölcs tervvel teli;</l>
					<l>Indúlatát kemény féken szorítja,</l>
					<l>Magát mintegy hidegre tüzeli;</l>
					<l>Hanem midőn a kis kaput benyitja</l>
					<l>S Etelkét otthon egyedül leli;</l>
					<l>Most érzi, hogy mi a válási óra,</l>
					<l>Milyen nehéz indulni háborúra.</l>
				</lg>
				<lg>
					<l>S midőn Etelka, gyermek-érzelemmel,</l>
					<l>- Nem tudva még, hogy ezt titkolni illik -</l>
					<l>Reá tekint könnyfátyolozta szemmel,</l>
					<l>S mosolygó arcán két nagy csepp leömlik:</l>
					<l>Ő is hiába tömné türelemmel, -</l>
					<l>Mint áradat, ha a zsilip kinyílik,</l>
					<l>Szétömlik elfojtott szerelme árja,</l>
					<l>S a lánykát szótlanul keblére zárja.</l>
				</lg>
				<lg>
					<l>S önfékezést és bölcs közönyt felejtve,</l>
					<l>Búcsúja terve édes csókba fúl,</l>
					<l>És a jövő felől egy szót sem ejtve,</l>
					<l>Szedé a percnek kéjét ajkirúl, -</l>
					<l>Míg karja közül majd magát kifejtve</l>
					<l>Etelka fölsikolt, fülig pirúl,</l>
					<l>S kifut - de visszatér, mert ott jön atyja,</l>
					<l>Kivel a dolgot persze nem tudatja.</l>
				</lg>
				<lg>
					<l>Balázs igyekszik válni most közönnyel,</l>
					<l>Bár könny borítja csillogó szemét:</l>
					<l>“Búcsúzni jöttem”, úgymond, “isten önnel!</l>
					<l>Búcsúzni Pesttől sajgó érzelemmel;</l>
					<l>De visszatérünk büszke győzelemmel.</l>
					<l>Hiszem a magyarok nagy istenét,</l>
					<l>Ha más nap süt, más csillag jár az égen,</l>
					<l>S hazánk szabad lesz, nagy, dicső, mint régen.”</l>
				</lg>
				<lg>
					<l>Elválik, elmegy. S most a drága hontól,</l>
					<l>Pesttől, körétől könnyen válni kész:</l>
					<l>Azt véli, hogy ment a szerelmi gondtól,</l>
					<l>S hogy most jöhet hát balsors s bármi vész:</l>
					<l>S mégis szerelmére, csak arra gondol,</l>
					<l>És szíve mégis oly igen nehéz,</l>
					<l>S mit oly erőszakos kézzel lerázna,</l>
					<l>Lekötve tartja még szerelmi lánca.</l>
				</lg>
				<lg>
					<l>De ő lerázza, daccal dobja félre,</l>
					<l>S fogadja, hogy reá sem hederít;</l>
					<l>Föláldozólag büszke ön-hitére,</l>
					<l>Hogy a honért szerelmét hagyja itt,</l>
					<l>És nemzetének nagy jövőt ígérve,</l>
					<l>E szép reményből új erőt merít;</l>
					<l>S keblét a honfi-érzés emelé,</l>
					<l>Hogy útrakelt Itália felé.</l>
				</lg>
				<lg>
					<l>S kifesti a jövőt élénk színekkel,</l>
					<l>Midőn győztes hadak közt visszatér,</l>
					<l>A harc terén kivívott érdemekkel,</l>
					<l>S szabad hazában várja őt babér;</l>
					<l>Gonosz gyanútól többé félni nem kell,</l>
					<l>Nyílt lesz előtte minden pályatér;</l>
					<l>S midőn Etelkét is keblére zárja,</l>
					<l>Dicsőség és boldog szerelme várja.</l>
				</lg>
				<lg>
					<l>Réfalvy is leányával lerándul,</l>
					<l>Levinni őt egy jó nagynénihez,</l>
					<l>Egy új világba, ott lenn, a Tiszán túl,</l>
					<l>Hol tarka ábrándoktól mentve lesz;</l>
					<l>Mert félti most őt otthon a magánytul;</l>
					<l>Midőn az ifju szív dobogni kezd,</l>
					<l>A lélek oly merengő, olvadékony,</l>
					<l>Szeretni, szenvedni egyként fogékony.</l>
				</lg>
				<lg>
					<l>S Etelka is, Petőfiből merítve</l>
					<l>Az útirajzot (Baedecker hiján),</l>
					<l>Rajongva ment a szép alföldre szinte,</l>
					<l>Hol délibábban fördik a virány,</l>
					<l>Hol rét, mező virággal van behintve,</l>
					<l>S oly boldog a nép, oly hős a zsivány,</l>
					<l>Ő mindezekről eszményképet alkat</l>
					<l>S elinduláskor víg kedvvel dalolgat.</l>
				</lg>
				<lg>
					<l>Szivét elönté szűz szerelme kéje,</l>
					<l>E boldog érzés lelkét áthatá;</l>
					<l>Nem a fölingerelt vér szenvedélye,</l>
					<l>Sem Darwin “fajösztöne” izgatá:</l>
					<l>Fejében zajongott hű szívek regéje,</l>
				</lg>
				<lg>
					<l>Pál és Virginiát nemrég forgatá;</l>
					<l>Ilyesre gondol ő is, s felfogadja,</l>
					<l>Hogy hős Balázsát a sírig se hagyja.</l>
				</lg>
				<lg>
					<l>S im a tavasz-lég frissesége, bája,</l>
					<l>A zöld mező, hol útjok áthalad,</l>
					<l>A sík vidéknek végtelen lapálya,</l>
					<l>Hol lélek és szem gáttalan, szabad,</l>
					<l>A mélaságnak e harmóniája,</l>
					<l>Mely úgy kicsalj’ a rejtett vágyakat.</l>
					<l>E téli álmából most ébredő</l>
					<l>Természet: új előtte s meglepő.</l>
				</lg>
				<lg>
					<l>Még egy darabka hó itt-ott kivillan,</l>
					<l>De a tavon nem látni már jeget,</l>
					<l>Nyílt tükre lágy széltől fodrozva csillan,</l>
					<l>Másolva lenn a bárány-felleget;</l>
					<l>Az úton át egy ürge játszva illan,</l>
					<l>A gólya andalogva lépeget;</l>
					<l>Bibic, sirály, szalonka ünnepelte,</l>
					<l>Hogy szép tavasz a zord telet kiverte.</l>
				</lg>
				<lg>
					<l>Egy pára nem száll a fényfedte földrül,</l>
					<l>Körül az ég azúrja földig ér;</l>
					<l>Gyep, rét, vetés, mind más színt játszva zöldül,</l>
					<l>Itt kékesebb, amott sárgába tér;</l>
					<l>Rugékony pázsiton suhanva gördül,</l>
					<l>Zörej, zaj nélkül a könnyű szekér,</l>
					<l>Pihent lovak, vihogva, friss erőben,</l>
					<l>Tocsognak a sekélyvizű mezőben.</l>
				</lg>
				<lg>
					<l>A lányka lelkén vágyak serge rajzott:</l>
					<l>Tavasz, virány és első szerelem. - -</l>
					<l>... Ah, félre tőlem, szép eszményi rajzok!</l>
					<l>Ne űzzetek cseljátékot velem. - -</l>
					<l>Pest, tél, köd és sár, lárma, hejsze-bajszok,</l>
					<l>Zaj-baj, hausse-baisse unalmát viselem;</l>
					<l>Hiába vágyunk messze, elvonulni,</l>
					<l>Jobb észretérni hát s kijózanulni.</l>
				</lg>
				<lg>
					<l>Jer, próza; fesd ama képnek viszáját,</l>
					<l>Míg e bohó ábránd el nem ragad;</l>
					<l>Törüld le csak költészet-adta báját,</l>
					<l>S akkor mutasd meg ami ottmarad:</l>
					<l>Egy torzvonással biggyeszd félre száját,</l>
					<l>S ím a mosolygó arc sírvafakad. -</l>
					<l>A képzelet nem lesz sehol se testté,</l>
					<l>Alföld sem oly szép, mint Petőfi festé...</l>
				</lg>
				<lg>
					<l>A nap hanyatlik, kezd az est leszállni,</l>
					<l>De hang se hallszik távol és közel;</l>
					<l>Az ég borul, eső is kezd szitálni,</l>
					<l>Bőrig ható, hideg szemcséivel;</l>
					<l>A sáros útat már alig találni,</l>
					<l>A lóra hagyják, az tán nyomra lel;</l>
					<l>Míg végre egy megváltó ebvonítás</l>
					<l>Jelzé, hogy a helység csak egy hajítás.</l>
				</lg>
				<lg>
					<l>De még odáig rozzant gát vezet be;</l>
					<l>Magyar mac-ádám munka: sár saron.</l>
					<l>Kerék agyig, lovuk csülkig sülyed be,</l>
					<l>S az éj meg oly sötét, mint a korom.</l>
					<l>Unott álom jön a fáradt szemekbe:</l>
					<l>De jó a sors, segít a vándoron,</l>
					<l>S hogy felfrissítse őket egy kicsit.</l>
					<l>Bedönti egy árokba a kocsit.</l>
				</lg>
				<lg>
					<l>A sár megóvj a testök lágy kebellel,</l>
					<l>Csontjuk se tört, habár itt-ott sajog;</l>
					<l>S bévonva csokoládészínű lepellel,</l>
					<l>Tovább haladnak a gáton gyalog;</l>
					<l>A pesti kis cipő a híg mederrel</l>
					<l>Cuppanva, csókot váltva, társalog;</l>
					<l>S legyőzve egy kuvasz-had támadását.</l>
					<l>Elérik végre így nénjök lakását.</l>
				</lg>
				<lg>
					<l>Már alszik a háznép. Sok döngetésre</l>
					<l>Kidugja egy szolgáló végre orrát,</l>
					<l>S rátartva lámpását egy deszkarésre,</l>
					<l>Kinéz: “Ni, Jézus, a szemem ha jól lát,</l>
					<l>A pesti téns uram... Hé, Borcsa, Perzse!”...</l>
					<l>És felzavar gazdát, szakácsnét, szolgát,</l>
					<l>Tesz, vesz, szalad, fejét is majd elejti. -</l>
					<l>De a kaput kinyitni elfelejti.</l>
				</lg>
				<lg>
					<l>A gazda is kel, és pipára gyujtván,</l>
					<l>Kényelmesen szétnéz: “No, hát ki jött?”</l>
					<l>Így végre a vendégek is bejutván,</l>
					<l>Lőn köz-sopánkodás a baj fölött;</l>
					<l>Etelkét nénje pelyhes ágyba dugván,</l>
					<l>Majd megfulasztja a dunyhák között:</l>
					<l>“Galambom! ó csuronvíz a ruhája!</l>
					<l>Csuda lesz, ha nagy baj nélkül kiállja.”</l>
				</lg>
				<lg>
					<l>De Etelkét az álom nem kerűli -</l>
					<l>Ó, Álom úrnak jó ízlése van:</l>
					<l>Vénasszonyokra csókját nem fecsérli,</l>
					<l>De szép leányt ha lát, hozzásuhan.</l>
					<l>Enyhíti szívét, könnyét letörűli,</l>
					<l>Ajkára csókokat lop finoman. -</l>
					<l>Irígylésre méltó cudar kamassza!</l>
					<l>Míg a kelő nap - úgy kell! - elriasztja.</l>
				</lg>
				<lg>
					<l>Réfalvy visszatér, s Etelke másnap</l>
					<l>Szokatlan, új szerepkörébe fog;</l>
					<l>A környezet s a házi jó szokásnak</l>
					<l>Sok ága-boga szörnyen új dolog;</l>
					<l>Nincs vége-hossza ajtócsapkodásnak,</l>
					<l>Szekér zörög, kútostor nyikorog;</l>
					<l>És mindezekhez a hű-hó sava:</l>
					<l>A néni perlő és pergő szava.</l>
				</lg>
				<lg>
					<l>Mert Zsófi néni, ő mindenben ott van,</l>
					<l>Künn és belül, mindenkinek nyomán;</l>
					<l>Pöröl, hogy férje mért ül oly nyugodtan.</l>
					<l>Senkit se szid le és semmit se bán;</l>
					<l>De Gerzsi bácsi csak hallgat szokottan,</l>
					<l>És szívja egy pipát a más után;</l>
					<l>Jó gazda ő künn a tanyán, de otthon,</l>
					<l>Gondolja, hadd vezényeljen az asszony.</l>
				</lg>
				<lg>
					<l>S ezt bölcsen gondolá: így jól megosztván.</l>
					<l>Kinek-kinek saját hatáskörét,</l>
					<l>Nyugodt családi éltet éltek aztán</l>
					<l>S a házi szent békét meg nem törék;</l>
					<l>A bácsi künn bíráskodott a pusztán,</l>
					<l>A néni otthon végezé pörét;</l>
					<l>S húsz éve múlt, hogy a vidék csudálja</l>
					<l>Ez egyetértést, melynek ritka párja.</l>
				</lg>
				<lg>
					<l>De volt is a családnak sok barátja,</l>
					<l>Jártak sokan vendégek, tisztelők;</l>
					<l>A szép leányt bizony mindenki látja,</l>
					<l>Hiába bujnék a világ előtt;</l>
					<l>Imádja ifja, véne, s egy-egy “bátyja”</l>
					<l>Átkapva csípején két kézzel őt,</l>
					<l>S szemébe nézve, meg-megbillegette:</l>
					<l>De szép vagy, édes húgom, szedte-vette.</l>
				</lg>
				<lg>
					<l>Etelkének soká “fád” volt ez élet:</l>
					<l>A délibáb-honból alábukott,</l>
					<l>Alföldi szép idillje szerteszéledt,</l>
					<l>Mit ő eszményileg megalkotott;</l>
					<l>Kedélye ily keretbe még nem illett,</l>
					<l>Zajához is nem oly könnyen szokott,</l>
					<l>S mást lelve, mint előre képzelé,</l>
					<l>Lassan, nehéz szívvel törik belé.</l>
				</lg>
				<lg>
					<l>Nehány napig sokat sír, rejtve, titkon,</l>
					<l>Megbánja, hogy miért is jött ide;</l>
					<l>Mily boldog és nyugodt volt élte otthon,</l>
					<l>Mily csendes a ház s kertjök mily üde.</l>
					<l>De bezzeg nénje ezt nem nézi nyugton,</l>
					<l>Ily mélabúra nem jut itt idő;</l>
					<l>Sürög, forog, ront-bont, őt is szorítja,</l>
					<l>S pörölni is szépecskén megtanítja.</l>
				</lg>
				<lg>
					<l>S míg megtanul egy háztartást vezetni,</l>
					<l>E lecke a legjobb vigasztaló;</l>
					<l>Megszokja egyszerű körét szeretni</l>
					<l>S szépnek találni azt, ami való;</l>
					<l>És kezdi észrevétlenül feledni</l>
					<l>Eszményhonát, mely fényes, ám csaló,</l>
					<l>S nem érve rá merengni most felette,</l>
					<l>Még azt is, hogy csalódik, elfeledte.</l>
				</lg>
				<lg>
					<l>S miként az ábránd lassan széjjeloszlott,</l>
					<l>A visszatetszés sem tartott soká,</l>
					<l>A képzeletből szőtt fátyol lefoszlott,</l>
					<l>De boldogsága titkát felfogá,</l>
					<l>Jókedve megtért, arca megpiroslott,</l>
					<l>És a falut szeretni megszoká,</l>
					<l>Friss légkörén megedzött teste, lelke,</l>
					<l>- Így lett tűzről pattant leány Etelke.</l>
				</lg>
				<lg>
					<l>S mint a Tiszának csendes, halk folyása,</l>
					<l>Folyt észrevétlenül a vén idő;</l>
					<l>Sok régi emléknek szinét levássa;</l>
					<l>Ront és tenyészt; pusztító s éltető;</l>
					<l>Etelke vár-vár hasztalan; Balázsa</l>
					<l>Ki tudja hol jár, róla hír se jő,</l>
					<l>Míg végre álmai közé sorozza,</l>
					<l>S képét új érzelem halványra mossa.</l>
				</lg>
				<p>Harmadik ének</p>
				<p>És a nép a királyokat neveti, és a fejedelmek néki csúfságok... de... a népek tűzre építenek és hiába munkálkodnak a nemzetségek.</p>
				<p>Biblia</p>
				<lg>
					<l>Ille ego... ki a cypressi berket.</l>
					<l>Bolyongtam eddig s Tempe ligetét</l>
					<l>Csatákat éneklek, s vitézi serget;</l>
					<l>Dobok riajját, harc rémületét. -</l>
					<l>El, szende Múzsák! Eris, Enyo, jertek!</l>
					<l>Kalliope, áldd meg lantom énekét,</l>
					<l>Tárd föl szememnek e sok tarka képet,</l>
					<l>Torzot s valót, rútat s eszményi szépet.</l>
				</lg>
				<lg>
					<l>Midőn, kapkodva minden fűhöz-fához,</l>
					<l>Ki a magyart lenyűgözé imént,</l>
					<l>A kényuralkodás - közel bukáshoz -</l>
					<l>Nem vethetett erőszakban reményt:</l>
					<l>Engesztelőleg nyúlt egy új fogáshoz,</l>
					<l>Csinált a kényszerűségből erényt,</l>
					<l>S mosollyal fedve a ránk fent agyart,</l>
					<l>Föllelkesülni hívta a magyart.</l>
				</lg>
				<lg>
					<l>S fölzenge, mint régente, a toborzó,</l>
					<l>A nyalka verbung-tánc, magyar zene,</l>
					<l>Rákóczi ős dala, szilaj, viharzó</l>
					<l>S mégis borús, mint népünk jelleme:</l>
					<l>Hisz a magyarra hogyne lenne vonzó</l>
					<l>S őt lelkesítni más mi kellene,</l>
					<l>- Gondolta Bécs - mint egy-egy régi nóta,</l>
					<l>Mit húzni is tilos volt évek óta!</l>
				</lg>
				<lg>
					<l>De gyűlt is ám sereg, szép, tarka, kényes,</l>
					<l>Minőt álom se merne jóslani;</l>
					<l>Nem oly föllelkesülő, büszke, fényes,</l>
					<l>Mint a “Vitam-sangvinem” hajdani,</l>
					<l>De meglepőbb, oly condra, piszkos éhes,</l>
					<l>Cudar, csavargó, rongy, sehonnai -</l>
					<l>Elámult a világ, s nem tudta senki,</l>
					<l>Honnan kerülhetett e sok bitang ki.</l>
				</lg>
				<lg>
					<l>Mert ily had nem terem minden bokorba!</l>
					<l>Remek díszpéldány minden egy alak,</l>
					<l>S mikor kiállnak együtt, harci sorba,</l>
					<l>Ah, mily dicső falanxok, sorfalak;</l>
					<l>Rovátkosan (mint a fésű, ha csorba)</l>
					<l>Igazodik a sok süveg s kalap;</l>
					<l>Aprója pockos, a nagyobbja csámpás,</l>
					<l>Borittas arcuk fénylik, mint a lámpás.</l>
				</lg>
				<lg>
					<l>És tagjaik: egész állatvilág;</l>
					<l>Lúd-talp, ökör-térd, pók-has, légy-gyomor,</l>
					<l>Vakand-szem, birka-nézés, kecske-láb,</l>
					<l>Sertés-szakáll, bulldog-, kos-, majom-orr,</l>
					<l>És medve-talpak, és más ily csodák;</l>
					<l>Vagy, mintha szerszámból voln’ egy szobor;</l>
					<l>Motóla-kéz, lőcs-láb, cséplő-karok,</l>
					<l>Markukban enyv, szivökben csak szurok.</l>
				</lg>
				<lg>
					<l>Bőven foly a bor, és a had növekszik,</l>
					<l>Csoportosulva nemzetek szerént:</l>
					<l>Mellét düleszti a magyar s vetekszik,</l>
					<l>Káromkodásban látva ős erényt;</l>
					<l>A rác veszekszik; a tót hasra fekszik;</l>
					<l>Cigánylegény civódik kényeként;</l>
					<l>Oláh szeretne menekülni bajtól,</l>
					<l>Megbánja, hogy beállt, s búsongva gajdol.</l>
				</lg>
				<lg>
					<l>Balázs is e sereg közé beosztva, -</l>
					<l>S mivel le tudta írni a nevét,</l>
					<l>Káplári rangra mindjárt fölmagasztva,</l>
					<l>Átvette tíz legény vezényletét,</l>
					<l>S vasútra rakva s két éjt átvirrasztva,</l>
					<l>Meglátta Isztriának kék egét;</l>
					<l>De benne nem soká gyönyörködött,</l>
					<l>S otthagyva tíz legényét, megszökött.</l>
				</lg>
				<lg>
					<l>Majd észrevették, s a tenger fokáig</l>
					<l>Egész csapat zsandár üldözte őt;</l>
					<l>Itt víz alá bukott, úszott sokáig,</l>
					<l>Utána ötven cső hiába lőtt;</l>
					<l>És úszik egyhuzamban Anconáig,</l>
					<l>Hol egy halásztanyán nyer új erőt...</l>
					<l>- - Így mondaná talán el sok regény,</l>
					<l>De kérlek, olvasóm, ne hidd, hogy én.</l>
				</lg>
				<lg>
					<l>Tőlem ne várj kaland-okozta lázat;</l>
					<l>Ha borzadályt kívánsz, vérbódítót,</l>
					<l>Ha véred petyhüdt, hogy forgásba rázzad</l>
					<l>Keress kötéltáncost, cirkuszt, bitót;</l>
					<l>Vagy nézz el egy Pesten építte házat,</l>
					<l>S lesd meg, mikor potyog le róla tót,</l>
					<l>S borzadj, ha tetszik ott; de e poéma</l>
					<l>Nem izgató szer, és tintám se pézsma.</l>
				</lg>
				<lg>
					<l>Hősöm szökése nem vészes kaland volt;</l>
					<l>Ő szárazon ment, s elment szárazon.</l>
					<l>Ábrándozó bár, mégsem oly bolond volt,</l>
					<l>Hogy vízbe szökjék hűvös tavaszon;</l>
					<l>Várt alkalomra, mindent jól kigondolt,</l>
					<l>Kijátszta a határőrt ravaszon,</l>
					<l>S több szenvedés közt bár, mint ő remélte,</l>
					<l>Szép május elsején Milánt elérte.</l>
				</lg>
				<lg>
					<l>Tavasz-napon, itt a tavasz honában,</l>
					<l>Hol tél sem ölti föl hideg mezét;</l>
					<l>Hol vigaszul, nehéz rabság korában,</l>
					<l>Örök tavasz-sugár lövelle szét, _</l>
					<l>S most, a szabadság újdon mámorában,</l>
					<l>Mily május ez, mily fényes, tiszta, szép;</l>
					<l>Természet, ég, föld, mind együtt szavaz,</l>
					<l>Szívben, lélekben, mindenütt tavasz.</l>
				</lg>
				<lg>
					<l>Lombardia már nem zsarnokát uralja,</l>
					<l>És nem tiporják idegen hadak;</l>
					<l>Verő napfényben úsz az Alpok alja.</l>
					<l>Kígyózva fut lejtőin a patak,</l>
					<l>S nem ront alá - miként költője dallja -</l>
					<l>Völgy-útain fegyverzett zuhatag,</l>
					<l>Mint annyiszor, midőn kincs- s kéjsováron</l>
					<l>Ömölt be gót, sváb, osztrák e határon.</l>
				</lg>
				<lg>
					<l>Itt a remény, hit, ábránd ritka perce,</l>
					<l>Midőn kételyre minden fül siket.</l>
					<l>Csak a dóm égre küzdő száz jegece</l>
					<l>Marad magaslatán nyugodt s hideg,</l>
					<l>Mikéntha szólna: űzd csak, űzd te messze,</l>
					<l>Szegény nép, álmodat, míg tart hited;</l>
					<l>Sok ily izgalmas órát értem én,</l>
					<l>Tudom, hogy hervad el majd e remény!</l>
				</lg>
				<lg>
					<l>Hanem ki félne, hogy jöhet csalódás,</l>
					<l>Míg ajkain a kedves csókja ég?</l>
					<l>Ki bánja, lesz-e fejfájás, vajúdás,</l>
					<l>Míg tart a mámor s habzik kelyhe még?</l>
					<l>Ki kérdi, mily jövőt hoz a megoldás,</l>
					<l>Nem lesz-e többé pör, baj, gond elég,</l>
					<l>Ki kétli, hogy szebb kor lesz vére ára,</l>
					<l>Midőn szabadságért indul csatára,</l>
				</lg>
				<lg>
					<l>Föl, föl tehát! Italia Unita!</l>
					<l>El, dél-szigetre, mely még nyög rabul!</l>
					<l>S ez édes eszme mindent elboríta,</l>
					<l>Az ellenállás félve meglapul;</l>
					<l>Egy puszta jelszó országot hódíta</l>
					<l>(Megért gyümölcs volt, mely önkényt lehull),</l>
					<l>És a “vörösinges vezér” szavára</l>
					<l>A lelkesült “ezer” hajóra szálla.</l>
				</lg>
				<lg>
					<l>Hol Genua öble habot habra kerget,</l>
					<l>Dühét mólók övén tombolva széjjel,</l>
					<l>Az ősz vezér a vágy-tüzelte serget</l>
					<l>Ott lopja útra titkon, rejtve, éjjel;</l>
					<l>Mélyen eltitkolá az úti tervet,</l>
					<l>Nem, mintha nyíltan járna sok veszéllyel,</l>
					<l>De fél, ha a helyőrség észrevenné,</l>
					<l>Az is mind, egy legényig, őt követné.</l>
				</lg>
				<lg>
					<l>Föl a vitorlát! És himbálva rengett</l>
					<l>Útjára a Lombardo s Piemont,</l>
					<l>S mikorra a pitymallat földerengett,</l>
					<l>A kis sereg már nyílt vizen osont;</l>
					<l>Balázs is a födélzeten merengett,</l>
					<l>Képzelme fölkerest’ a messze hont</l>
					<l>Most útja attól messze elviszi,</l>
					<l>De ez vezérli vissza, - úgy hiszi.</l>
				</lg>
				<lg>
					<l>Negyednap Marsalánál partra szállnak.</l>
					<l>Kijátszva Nápoly őrhajó-sorát.</l>
					<l>Szicíliában ellent sem találnak,</l>
					<l>Ki az voln’ is, barátnál jobb barát;</l>
					<l>Nápoly hadsergei csak szertemállnak;</l>
					<l>Bosco vezér örül, ha táborát</l>
					<l>El tudja vinni, míg át nem toborzzák;</l>
					<l>Pár hét alatt övék a szigetország.</l>
				</lg>
				<lg>
					<l>Volt kapkodás ott, fejveszett ijedtség,</l>
					<l>Egyik vezér bújt a másik mögött,</l>
					<l>Volt várba várból futkosó követség,</l>
					<l>Csak hadsereg nem, mert az szétszökött;</l>
					<l>S volt Nápoly udvarában vad sietség,</l>
					<l>Papok, kik átkozták az ördögöt,</l>
					<l>S futó, menekvő, rémült udvaroncok,</l>
					<l>Kik félve dugtak még el holmi koncot.</l>
				</lg>
				<lg>
					<l>S volt lelkesülés, éljen, hurrá, víva!</l>
					<l>A nép lerázta a fojtó igát,</l>
					<l>Mint földühített bika, vérre síva,</l>
					<l>S nem tartja többé vissza semmi gát;</l>
					<l>Harc harc után tűzzel, vassal kivíva,</l>
					<l>Vár vár után adotta meg magát;</l>
					<l>Bosco maradvány-sergét visszahúzza,</l>
					<l>S hódol Palermo, Messin, Syracusa.</l>
				</lg>
				<lg>
					<l>Most át Calabriába, győzelemmel! -</l>
					<l>Sergök növekszik, mint az áradat,</l>
					<l>Egy-egy hazát hord keblén minden ember...</l>
					<l>Dicső napok, magasztos pillanat!</l>
					<l>Balázs előtt, vérmes próféta-szemmel,</l>
					<l>Nápoly, Velence, Róma, mind szabad,</l>
					<l>Képzelme száll mint gyorsröptű madár,</l>
					<l>Nincs már előtte sem gát, sem határ.</l>
				</lg>
				<lg>
					<l>Átszáll az Adrián, Alpok tetőin,</l>
					<l>Hazája síkján s a Kárpátokon,</l>
					<l>A Visztulának széltermő mezőin,</l>
					<l>Át tengeren, pusztán és hegyfokon,</l>
					<l>És szerte mindenütt Európa földin</l>
					<l>Az eszme terjed, íge megfogan,</l>
					<l>Szabadság napja süt minden határra,</l>
					<l>S még muszka-földre is jut egy sugára.</l>
				</lg>
				<lg>
					<l>Lát hősi népeket, jármot ledobva,</l>
					<l>Szétverni elnyomóik vén hadát,</l>
					<l>S egy szent ügyért, együtt fegyvert ragadva,</l>
					<l>Kivívni a legvégső nagy csatát;</l>
					<l>És ember embert többé nem tapodva,</l>
					<l>Mindent igazság, mindent jog hat át.</l>
					<l>S leszen szabadság, örökig menő...</l>
					<l>- Hahó Balázs, van itt még bökkenő.</l>
				</lg>
				<lg>
					<l>Van bökkenő; s míg hévvel ők buzognak,</l>
					<l>Az ifjú had s az ifjabb ősz vezér,</l>
					<l>S örülnek a holnapra várt tuzoknak</l>
					<l>Van ki nem adja verebét ezér’;</l>
					<l>Sok kishitű, kik csak lépést mozognak,</l>
					<l>S nézik, ha nincs-e útjokon veszély -</l>
					<l>Szóval, Balázs szerint, a sok filiszter,</l>
					<l>A parlament, kormány s Cavour miniszter.</l>
				</lg>
				<lg>
					<l>S míg ő legyőzné már a fél világot,</l>
					<l>Ezek egyszerre azt mondják: megállj!</l>
					<l>És tétlenül hever sergök soká ott,</l>
					<l>Míg jön, nyakukra ül az új király.</l>
					<l>S a harc helyett, miért szivök sovárgott,</l>
					<l>Rest béke örvén nő a lomha máj,</l>
					<l>Marad nyakán a népnek régi járma,</l>
					<l>S eloszlik a rajongók édes álma.</l>
				</lg>
				<lg>
					<l>Ott honfi honfival már meghasonlik,</l>
					<l>Az agg hős búsan Caprerába tér,</l>
					<l>Csapatja, mint jámbor nyáj, szertebomlik,</l>
					<l>Lehűl a hirtelen itáli vér,</l>
					<l>Ki merre lát, mind százfelé iramlik,</l>
					<l>Remény, dicsőség kurtán véget ér,</l>
					<l>Kinek-kinek kijár félévi zsoldja, -</l>
					<l>Balázs keservét most ily szóval oltja:</l>
				</lg>
				<lg>
					<l>“Ó gyáva nép, ki félútján megáll itt,</l>
					<l>Midőn kezében sorsa, fegyvere,</l>
					<l>Nagy szóval ajkain világot ámít,</l>
					<l>S ha tenni kell, annak nem embere:</l>
					<l>Eredj, csinálj makarónit, szalámit,</l>
					<l>Elkorcsosult faj, sok cudar here;</l>
					<l>Nem féltek-e, hogy a Brutusok, Cátok</l>
					<l>Átkot kiáltnak a sírban reátok?</l>
				</lg>
				<lg>
					<l>“Dicső magyar fajom, neked ha adna</l>
					<l>Ilyen szerencsés órát végzeted,</l>
					<l>Ha néped egyszer így fegyvert ragadna,</l>
					<l>Ledobva nyűgét, mit kény rávetett,</l>
					<l>Ó harcra harcról bátran hogy haladna,</l>
					<l>Nem nézne sok “melléktekintetet”,</l>
					<l>Nem félne rémtől, s egyszer harcba szállván,</l>
					<l>Győzelmi úton meg nem állna gyáván.”</l>
				</lg>
				<lg>
					<l>Így búga hősöm, így sok honfitársa,</l>
					<l>Kiket, mint őt, nemes vágy csalt oda;</l>
					<l>Búsan verődnek Nolában rakásra,</l>
					<l>Magyar szabadság törmelék hada.</l>
					<l>Ó, hány fiú várt ott a nagy tusára,</l>
					<l>Hány várta, hogy harsanjon trombita;</l>
					<l>Ha csügged egyik, a másik vigasztal:</l>
					<l>“Majd visszatérünk a jövő tavasszal!”</l>
				</lg>
				<lg>
					<l>Szegény fiúk, ahogy tudtak, reméltek.</l>
					<l>Várván az ébredés új tavaszát;</l>
					<l>Mint jobb szelet leső hajós, henyéltek,</l>
					<l>S hivék, hogy így mentik meg a hazát.</l>
					<l>Balázs nagy álmai is visszatértek,</l>
					<l>Szerelme is meglelte vígaszát,</l>
					<l>S ha fél, hogy elveszítheti Etelkét,</l>
					<l>Egy gondolat megvígasztalja lelkét.</l>
				</lg>
				<lg>
					<l>Mint a mesében - véli jóhiszemmel, -</l>
					<l>Elátkozott leányt a tüskevár,</l>
					<l>Melyen keresztül senki törni nem mer,</l>
					<l>S hol sors-jelölte mentőjére vár,</l>
					<l>Míg ez betörve bátor küzdelemmel.</l>
					<l>Varázs eloszlik, bűvidő lejár,</l>
					<l>S hű szerelem győz a veszélyeken</l>
					<l>Így őrzi atyja átka őt nekem.</l>
					<l>Nem rét virága ő (így űzte-fűzte</l>
					<l>Ábrándjait) hogy úton-útfelen</l>
					<l>Letépje bárki s kebelére tűzze;</l>
					<l>De bérci rózsa, ára küzdelem.</l>
					<l>Most tőle sorsom messze, messze űz; de</l>
					<l>Van egy talizmán, egy remény velem,</l>
					<l>Egy édes emlék, egy szerelmi csók,</l>
					<l>Az nem volt gyermeké: ő várni fog.</l>
				</lg>
				<lg>
					<l>Ó, szép remény, hány bús szív szidva vádolt,</l>
					<l>Hogy megcsalád, hűtlen vagy, kéjleány. -</l>
					<l>Pedig hazugság, ő kért, esde, ápolt,</l>
					<l>Ő csal magához, nem te jársz nyomán;</l>
					<l>Nem vagy te kéjhölgy, aki únva ránk told</l>
					<l>Kegyed, hanemha min-szívünk kíván;</l>
					<l>S nem is kísér csömör, csak néma bánat;</l>
					<l>Csalj százszor meg, százszor futunk utánad.</l>
				</lg>
				<lg>
					<l>Így fut Balázs is, és futott hiába.</l>
					<l>Jött Aspromont, s ügyök végképp bukott;</l>
					<l>Sebet kapott öreg vezére lába:</l>
					<l>S mankóra azzal hány szép terv jutott,</l>
					<l>Hány nagy remény dőlt hirtelen dugába,</l>
					<l>Hány édes álom “csillagot rugott”,</l>
					<l>Valóra hány nagy álmodó virradt,</l>
					<l>S a kis magyar had is hogy szétriadt.</l>
				</lg>
				<lg>
					<l>És ment világra, aki merre látott;</l>
					<l>Balázs maradt magára, egyedül,</l>
					<l>Veszítve célt, irányt, hazát, barátot,</l>
					<l>Állott meg útján ösvény s terv ne’kül;</l>
					<l>Csak egy bálványa volt, mit még imádott,</l>
					<l>S fájdalma most csak ehhez menekül,</l>
					<l>Ebben központosul szív, lélek, elme,</l>
					<l>Üdv, érzelem, remény, minden: szerelme.</l>
				</lg>
				<lg>
					<l>Ha szórakozni könyvet vőn kezébe,</l>
					<l>Költőt, kiben a bú megédesül,</l>
					<l>Vagy a művészet csarnokába lépe,</l>
					<l>Hol amit ábránd esd, mit szem becsül,</l>
					<l>Mi eszményül tünt ezredév elébe, -</l>
					<l>Szoborban, képben, mind megtestesül:</l>
					<l>Ő mindenütt csak ábrándján merenge,</l>
					<l>Előtte szebb, tökélyesebb Etelke.</l>
				</lg>
				<lg>
					<l>Tassót ha olvasá: ő volt Lenora,</l>
					<l>Ő volt Beatrisz Dante édenében,</l>
					<l>Guidót ha nézi, ő az Aurora,</l>
					<l>Érette sír Petrarca énekében,</l>
					<l>Tizián idilljein, Rafael egében,</l>
					<l>Költők, művészek minden remekében</l>
					<l>Egy arc, egy ideál mosolyg felé,</l>
					<l>Azt látta, vagy - mindegy, - azt képzelé.</l>
				</lg>
				<lg>
					<l>Ha bolyga Nápoly kéjittas határán,</l>
					<l>A kék öbölnek zöldelő övén,</l>
					<l>Sorrento szirtje közt, vagy Capri árján,</l>
					<l>Hamvas Vezúv verőfényes tövén,</l>
					<l>Avento zord taván s a Solfatárán,</l>
					<l>Pompéjinek sírból kikelt kövén,</l>
					<l>Ha Cumae, Bajae halmain bolyongott,</l>
					<l>Lelkén csak a saját érzelme zsongott.</l>
				</lg>
				<lg>
					<l>Ó, Bajae, Cumae! Ó szerelmi kéjek</l>
					<l>Tanyái ti, hol a lég is buja;</l>
					<l>Gyönyör, kéjelgés, lázas szenvedélyek</l>
					<l>Két ezredéves élő tanuja! -</l>
					<l>Mint karddal, ésszel, - vad harcos veszélyek</l>
					<l>S ravasz kalmár zsugorgó alkuja</l>
					<l>Árán - begyüjte kincset évek óta,</l>
					<l>Élvezni mind partod csendjébe hordta.</l>
				</lg>
				<lg>
					<l>Nem irigylem kéjhajhász gazdagoknak</l>
					<l>- Kiált Balázs - kincsen vett élveit:</l>
					<l>Nem, dél vidéke, kéjét hő napodnak,</l>
					<l>Mely zsibbatag-hideg vért fölhevít;</l>
					<l>Nem vágyom én reád; el nem ragadnak</l>
					<l>Érzéket izgató szépségeid;</l>
					<l>Boldogságot lakóddal nem cserélek:</l>
					<l>Nagyobb üdv vár reám, ha visszatérek.</l>
				</lg>
				<lg>
					<l>Távolba csapkodó szerelme árját</l>
					<l>Ekként fokozza ábránd, öncsalás</l>
					<l>Így járja egyszer a Chiaja parkját,</l>
					<l>Midőn mögötte egy “Hogy vagy, Balázs?”</l>
					<l>Hangzik felé, s egy kéz megfogja karját.</l>
					<l>- Ki az? Te vagy, Dezső? “Ki volna más?”</l>
					<l>- Hol jársz itt? Utazol? Hozott az isten!</l>
					<l>Hogy vagytok? hol lakol most? persze Pesten?</l>
				</lg>
				<lg>
					<l>“Nem én, barátom; én megházasodtam,</l>
					<l>S falun lakom. Csodálod úgy-e bár?</l>
					<l>Hja, így van az, látod, lépen ragadtam,</l>
					<l>Korsó is eltörik, ha kútra jár;</l>
					<l>Más asztagát eleget húzogattam,</l>
					<l>Szobalányt-mit az ember unja már,</l>
					<l>S restellni kezdi lótni-futni szoknya</l>
					<l>Után - nyugalmasb nős életre szoknia.</l>
				</lg>
				<lg>
					<l>“De meg szerelmes, a bolondulásig</l>
					<l>Az is vagyok; pajtás, nincs ily leány,</l>
					<l>Nincs hét határban ily menyecske másik,</l>
					<l>Fölkelne érte a holt is talán;</l>
					<l>Tudom, ha látod, ínyed érte vásik,</l>
					<l>Hát még ha látnád, mint én, pongyolán,</l>
					<l>Mily melle van, minő gömbölyke térde -</l>
					<l>Juhász-kutya lennél két hétig érte.”</l>
				</lg>
				<lg>
					<l>- De mondd meg hát nevét! “Ó, aki lelke!</l>
					<l>Majd elfeledtem. Pedig ismered.</l>
					<l>Beszélt felőled: Réfalvy Etelke.</l>
					<l>No, úgy-e jó falat, pompás gyerek?</l>
					<l>Nem fáj fogad reá? Hanem mi lelt, te!</l>
					<l>Egész elsápadtál!” - Csak a meleg;</l>
					<l>Se baj; beszélj, mikor volt esküvőd?</l>
					<l>Régóta ismered? mióta nőd?</l>
				</lg>
				<lg>
					<l>“Nem messze birtokomtól a Tiszánál</l>
					<l>Pár évig egy nagynénjinél lakott;</l>
					<l>Az apja, az hírben kissé furán áll,</l>
					<l>Mondják, hogy tűzre rossz fát is rakott;</l>
					<l>Mit bánom én; biz engem nem profánál,</l>
					<l>Lányt vettem el, nem a vén apjokot, -</l>
					<l>Az esküvő, az most volt, pár hete,</l>
					<l>S Nápolyba hoztam, mert vágyott ide.</l>
				</lg>
				<lg>
					<l>“Amott lakunk, nézd, a Hotel di Roma...</l>
					<l>Öcsém, itt édes ám a szerelem!</l>
					<l>Mily levegő, mily tenger, mily aróma,</l>
					<l>És mily menyecske! No de jer velem...”</l>
					<l>S már vinné is Balázst körülkarolva.</l>
					<l>S ez lép is egynehányt önkénytelen,</l>
					<l>Majd hirtelen megáll: most rá nem ér,</l>
					<l>Bocsássa meg... tán holnap; s visszatér.</l>
				</lg>
				<lg>
					<l>Megy csendesen, nem kel ki önmagábul;</l>
					<l>Jár föl s alá, még lépte sem heves.</l>
					<l>Olykor megáll, a messze vízre bámul;</l>
					<l>Ki látja, azt hinné, hajóra les.</l>
					<l>“Gyöngyház” morogja, s színleg fölvidámul.</l>
					<l>“Ha leszakad, lesz más; nem érdemes</l>
					<l>Búsulni érte,” - s kézzel rálegyint,</l>
					<l>Szétnéz, megy öt lépést, s megáll megint.</l>
				</lg>
				<lg>
					<l>De keble mélyén háborgó vihar dúl,</l>
					<l>A “láncos eb” lelkében fölriad;</l>
					<l>Érzelme torkát fojtogatja orvul,</l>
					<l>Sírhatnék, csakhogy könnye fennakad;</l>
					<l>A jégcsap is, ha nap süt rá, lecsordul,</l>
					<l>De míg nem enyhül, nedve nem fakad;</l>
					<l>Balázst kietlen dermedés fagyasztja,</l>
					<l>De enyhítő könnyekre nem fakasztja.</l>
				</lg>
				<lg>
					<l>Majd önmagára fordul vissza vádja:</l>
					<l>- Szerettem-é mint férfi őt? Nem én. -</l>
					<l>Bálványt faragtam, lelkem ezt imádja,</l>
					<l>Ábrándjaimban istenné tevém,</l>
					<l>S ím, más ez istent játszva földre rántja...</l>
					<l>Ó, büntetésemet méltán vevém,</l>
					<l>Nem sorsom üldöz, én vagyok rajongó,</l>
					<l>Bolond, ábrándozó, mamlasz fajankó.</l>
				</lg>
				<lg>
					<l>Csak férje volna más! - forrong agyában, -</l>
					<l>Nem ily rüpők, lelketlen és sivár,</l>
					<l>Kinek szivében egy-egy percnyi vágy van,</l>
					<l>S szereti addig, míg reá sovár.</l>
					<l>Az “égi lény”, kit én érintni vágyban</l>
					<l>Alig merék, talán most arra vár,</l>
					<l>Míg visszatér ez, és - hisz nemde férje -</l>
					<l>Üdvét, mit ő hí annak, tőle kérje.</l>
				</lg>
				<lg>
					<l>S most lássam e nőt? Nem, nem a világért!</l>
					<l>Bár volna százszor ő az, nem megyek.</l>
					<l>Dőrén futék testetlen ideákért;</l>
					<l>Csalódtam; és most Tantalus legyek,</l>
					<l>Rajongjak el nem érhető virágért,</l>
					<l>Mit más nevetve tép le, s én tegyek</l>
					<l>Olajt a tűzre, mely csak engem éget?</l>
					<l>Nem, nem! kerűlöm őt és e vidéket.</l>
				</lg>
				<lg>
					<l>És a kelő nap már úton találja.</l>
					<l>Rómába tér. A pusztult Campagna</l>
					<l>Kiélt vidék életnélküli tája,</l>
					<l>Kopár mezők, egy-egy ledőlt tanya,</l>
					<l>Csatangoló pásztornép méla nyája,</l>
					<l>Nagy multak elsötétült alkonya,</l>
					<l>Letűnt dicsőség, lassan összeomló</l>
					<l>Romok: kedélyéhez mind oly hasonló.</l>
				</lg>
				<lg>
					<l>Elérte Rómát. Lábánál terüle</l>
					<l>Az egykor büszke Urbs, most: holt gigász;</l>
					<l>Korcs nemzedék mint légyraj dong körüle,</l>
					<l>Világot kardja többé nem igáz.</l>
					<l>Sem átka. És Balázs el-elmerűle</l>
					<l>Mulandóság ködén; majd átcikáz</l>
					<l>Szivén szerelmi kín; költői vágyat</l>
					<l>Érez lobogni, míg ez is lebágyad.</l>
				</lg>
				<lg>
					<l>Szeretne írni, oltni lelke szomját,</l>
					<l>Költészet írjától a szív heged.</l>
					<l>De fél érintni is szerelme romját;</l>
					<l>Most írjon-é? midőn lázas beteg.</l>
					<l>Midőn az önvád, bánat földre nyomják,</l>
					<l>Dicsvágya meghalt, lelke csüggeteg,</l>
					<l>Most szíve titkát a piacra dobja?</l>
					<l>Nem, nem! saját keblét így meg nem lopja.</l>
				</lg>
				<lg>
					<l>Kiállni, mint szinész: “no jer, közönség,</l>
					<l>Lásd hogy szomorkodom, nézd a pofám!”</l>
					<l>Hogy érte tapssal vagy füttyel köszöntsék,</l>
					<l>S röhögjenek mint kárvallott kofán;</l>
					<l>Titkolt szerelmét, mely előtte szentség,</l>
					<l>Bírálja, méregesse e profán,</l>
					<l>Ez a közömbös nép, vásári had: -</l>
					<l>Ah, ily szereptől lelke elriad.</l>
				</lg>
				<lg>
					<l>S mi haszna írni? Légy bár Dante, Tasso,</l>
					<l>S Petrarca bűvös húrjait rabold el</l>
					<l>Fejezhetsz-é ki annyit, mint csak egy szó,</l>
					<l>Mit ajk az ajkon lágyan súgva mond el,</l>
					<l>Ha szív hevül, szem éget, ajjak izzó,</l>
					<l>S mult és jövő, csalódás, bánat, gond el-</l>
					<l>Feledve mind, s tiéd a szép jelen...</l>
					<l>De én - enyém csupán a gyötrelem.</l>
				</lg>
				<lg>
					<l>Így tépi lelkét s aztán mégis újra</l>
					<l>Enyhet keres pár rímben néma búja.</l>
				</lg>
				<p>*</p>
				<lg>
					<l>Merre jártam, mit kerestem</l>
					<l>Messze földi pályán?</l>
					<l>Hírt, szerelmet, mely csalókán</l>
					<l>Tűnt föl, mint szivárvány.</l>
					<l>S leltem: tört reményt, lezsibbadt</l>
					<l>Önbizalmat - hajja,</l>
					<l>Balga, dőrét így nevet ki</l>
					<l>Sorsa víg kacajja.</l>
				</lg>
				<p>*</p>
				<lg>
					<l>“Ej, szerelem!” szól vén korunk “oka</l>
					<l>A vér fölöslege s nagy hőfoka</l>
					<l>Csapot reá, hűtőt neki!”</l>
					<l>- Hideg ész, haj, hiába küzdesz,</l>
					<l>Anyagiságod bármeddig űzd, ez</l>
					<l>A szív tüzét nem oltja ki.</l>
				</lg>
				<p>*</p>
				<lg>
					<l>De telnek hónapok. Szívseb begyógyul.</l>
					<l>Az ész uralmat ül a bú felett. -</l>
					<l>S olvasni kezd, előbb vigasztalóul,</l>
					<l>- Hogy őrjön valamit a képzelet,</l>
					<l>Mely, mint bomolt malom, mindegyre fordul -</l>
					<l>De majd a tárgyba is belészeret,</l>
					<l>Ős Róma élte napról-napra jobban</l>
					<l>Érdekli őt, s Tacitus, Mommsen, Gibbon</l>
				</lg>
				<lg>
					<l>Forog kezén, s Machiavelli, Guizot;</l>
					<l>Kutatja, Róma mért s hogy dőle meg?</l>
					<l>Erkölcse vész-e s dorbézolva hízó</l>
					<l>Puhult polgára a harctól remeg?</l>
					<l>Vagy gőg miatt lőn túl magába-bízó?</l>
					<l>Vagy megfulasztá zsírja, a “tömeg”? -</l>
					<l>S míg a romok közt így tünődve jára,</l>
					<l>Latolja, mily jövő várhat honára.</l>
				</lg>
				<lg>
					<l>Róma bukott, mert senki sem szerette,</l>
					<l>Nem volt többé hon, édes “patria”;</l>
					<l>Eggyé nem eszme, csak vak sors kötötte,</l>
					<l>Polgára volt sok, ám kevés fia;</l>
					<l>Nőtt gyomra, szíve nem; mohón megette</l>
					<l>Amit benyelhetett, mint rest boa; -</l>
					<l>De nép, ha, teng csupán s nem lelkesül,</l>
					<l>Nem teng sokáig, mert megsemmisül.</l>
				</lg>
				<lg>
					<l>S ki tud hevülni, és ki tudja jobban</l>
					<l>Szeretni, mint mi, a hazát, ha kell?</l>
					<l>De csak - mikor tetőnk már lángba lobban, -</l>
					<l>És így tovább... Hiszen mért mondjam el</l>
					<l>Mit még Balázs elgondol e napokban,</l>
					<l>Míg újra egy vezérötletre lel;</l>
					<l>S mivel kalandvágy, harci kedv kiége,</l>
					<l>Vesszőlova lesz most: a munka, béke.</l>
				</lg>
				<lg>
					<l>Eszményvilágban, úgymond, eddig éltem,</l>
					<l>Ábránd után magam balgán törém;</l>
					<l>Szerelmi üdv, dicsőség, harci érdem</l>
					<l>Mosolyga rám s más ily csalóka rém:</l>
					<l>De, hála isten, józan útra tértem,</l>
					<l>Az életet jobban megismerém:</l>
					<l>Dolgozni kell, nem égből várni mannát,</l>
					<l>Sem mult időkről zengni bús hozsannát.</l>
				</lg>
				<lg>
					<l>S most azt hivé, tovább űzvén az eszmét,</l>
					<l>Hogy túlhaladt az ábrándok korán.</l>
					<l>Hogy úttalan többé nem tévedez szét,</l>
					<l>S előtte biztos a cél és irány:</l>
					<l>Mint aki azt álmodja, hogy föleszmélt,</l>
					<l>S tovább haladva szép álmok során,</l>
					<l>Úgy érzi s tudja biztosan, hogy az,</l>
					<l>Mi most következik, már mind igaz.</l>
				</lg>
				<lg>
					<l>Hisz hol van oly jeles föld, mint hazánké?</l>
					<l>Van érce, fája, búzája, bora;</l>
					<l>De közjólétet munka fejt csupán ki,</l>
					<l>Korunk a nemzetgazdaság kora.</l>
					<l>Így szól Balázs, s Adam Smith, Carey, Blanqui</l>
					<l>S Roscherre tér az olvasmány sora:</l>
					<l>Ezek tanítnak meg, mi a való,</l>
					<l>Egyéb rajongás, álnok és csaló.</l>
				</lg>
				<lg>
					<l>S most ökonóm-szemmel néz a világra;</l>
					<l>Nem érdekes előtte Róma már:</l>
					<l>Csak multja van; volt, nincs: lehullt virága,</l>
					<l>Talajja kimerült, a föld kopár. -</l>
					<l>Miért maradjon itt? Még élte drága,</l>
					<l>Még egykor otthon őrá munka vár.</l>
					<l>Miért merengne itt e letarolt</l>
					<l>Itálián, mint holmi Childe Harold?</l>
				</lg>
				<lg>
					<l>Ó, Childe Harold - kiált Balázs - te lázas-</l>
					<l>Beteg fiú, beteg kor szültje te!</l>
					<l>Hős, akinek tered nincs hogy csatázhass,</l>
					<l>Szenvedsz, mivel hazád nem szenvede;</l>
					<l>Bolyongsz, hogy pusztuló népet találhass,</l>
					<l>Mert a tied nagy, boldog, büszke, de</l>
					<l>Unott szíved izgalmat, bút keresvén,</l>
					<l>Jajongsz Velence, Athén, Róma estén.</l>
				</lg>
				<lg>
					<l>Így bolygok én is, számkiűzve szinte,</l>
					<l>Ábrándozás csalt engem is tova;</l>
					<l>De mégis boldogabb százszorta, mint te,</l>
					<l>Van cél előttem: kis hazám java;</l>
					<l>Téged kietlen fájdalom hevíte,</l>
					<l>Engem dologra int lelkem szava;</l>
					<l>Te pusztulást kerestél és romot,</l>
					<l>Engem tanítson tettre zöld honod.</l>
				</lg>
				<lg>
					<l>Jer, Albion, taníts hazát szeretni,</l>
					<l>Nem nagy szavakkal: tettel, igazán;</l>
					<l>Nem éltemet vakon kockára vetni,</l>
					<l>De munka által szolgálnom hazám;</l>
					<l>Mi haszna Don Quixotte-harcot követni?</l>
					<l>Korunk fegyvere a gyár, gép, kazán - -</l>
					<l>S ez eszme érik, hősöm, hűbele,</l>
					<l>Londonba aztán útra is kele.</l>
				</lg>
				<lg>
					<l>Sietve készül, gyorsan menni óhajt,</l>
					<l>Örül, hogy e romoktól menekül,</l>
					<l>Hogy e papok fészkét s e korcs, bigót fajt</l>
					<l>Elhagyva egy szebb hon felé repül. -</l>
					<l>De amint vízre száll, s a távozó part</l>
					<l>Mögötte a tengerben elmerül,</l>
					<l>S Tivoli ormát a szem elveszíti,</l>
					<l>Keblét fájdalmas érzelem feszíti.</l>
				</lg>
				<lg>
					<l>“Isten veled, Frascati, Róma tája,</l>
					<l>Szép félsziget, te második hazám!</l>
					<l>Ép volt ifjúi lelkem ideálja,</l>
					<l>Midőn oltáraidra elhozám.</l>
					<l>Isten veled most, ábrándom hazája,</l>
					<l>Izgalmaim, csalásom tanyája,</l>
					<l>Víg harci kedv, rajongó képzelet,</l>
					<l>Bohó remény, dicsvágy, Isten veled!”</l>
				</lg>
				<lg>
					<l>S hajójuk a habot hasítva szántja,</l>
					<l>Nyomán barázda csillog végtelen -</l>
					<l>Balázs sokáig néz, néz; - majd kirántja</l>
					<l>Magát ez andalgásból hirtelen,</l>
					<l>Fölpattan és daccal mintegy lehányja</l>
					<l>A bút, mi elfogá önkénytelen;</l>
					<l>Beballag a szalonba, szóba áll</l>
					<l>Pár utazóval, akit ott talál.</l>
				</lg>
				<lg>
					<l>Marseillet, Gibraltárt, Cadizt éri útja,</l>
					<l>De meg sem áll (más célja most neki),</l>
					<l>Míg a Temzén a vén Towert nem gyanítja</l>
					<l>Füstös homályból barnán tűnni ki.</l>
					<l>E zűrbe ott magát beléhajítja,</l>
					<l>Árját, mint úszó a habot, szegi,</l>
					<l>El-elmerül, de ismét boldogul,</l>
					<l>Jár-kel, figyel, tapasztal és okul.</l>
				</lg>
				<lg>
					<l>Azaz okulna, hogyha arra volna</l>
					<l>Születve, hogy “szakférfiú” legyen,</l>
					<l>Ha hajlamával “business”-hez hajolna,</l>
					<l>És volna benne mérték, súly-egyen,</l>
					<l>Ha lelke addig is nem kóborolna</l>
					<l>Merengni messze völgyön és hegyen,</l>
					<l>Ha elveit praxisban is követné,</l>
					<l>S míg célra küzd, az eszközt nem feledné.</l>
				</lg>
				<lg>
					<l>De míg bejárja Britthon csodaföldjét,</l>
					<l>Hisz látja, látja a szántást-vetést,</l>
					<l>Csudálja a dús rétek halma-völgyét,</l>
					<l>Alag-csöves mezőt, rét-öntözést, -</l>
					<l>De inkább nézi a táj üde zöldjét,</l>
					<l>Mint holmi részletes berendezést;</l>
					<l>Nem bánja csínja-bínját, azt szeretné,</l>
					<l>Ha így honába készen áttehetné.</l>
				</lg>
				<lg>
					<l>Gyárakban, dokkban szívesen barangol,</l>
					<l>S ráfogja, hogy zajuk “kedves zene”.</l>
					<l>- Lám, így csinál vasból aranyt az angol,</l>
					<l>Így változik gyémánttá kőszene!</l>
					<l>S ilyenkor vágya messze elcsatangol:</l>
					<l>Nekünk is otthon így s ez kellene,</l>
					<l>Dokk a Dunán, gyárak, sokféle gőzgép,</l>
					<l>Akkor mi is lehetnénk ily dicső nép.</l>
				</lg>
				<lg>
					<l>S mint London változó derű- s homálya,</l>
					<l>Az élet árnya s fénye úgy suhan</l>
					<l>Vegyest előtte: kincsek garmadája</l>
					<l>S koldúsbot együtt és szomszédosan;</l>
					<l>Dús tárlatoknak millió csodája,</l>
					<l>S nyomor, piszok, bűn a külvároson;</l>
					<l>A Hyde-park bűvölő sok büszke szépe</l>
					<l>S odább a Southwark satnya, kósza népe.</l>
				</lg>
				<lg>
					<l>Nép, kiknek e földön nincsen hazájok,</l>
					<l>Gyárban nyomorgják át az életet,</l>
					<l>Nyirkos lakokban, hol kór, fene, tályog,</l>
					<l>Rongy, gaz, gyerekjaj, ínség, bűn ered,</l>
					<l>Hol a sötét tudatlanság kóvályog,</l>
					<l>S nem kapni sem igét, sem kenyeret,</l>
					<l>Nincs egy derült sugár, se cél, sem eszme,</l>
					<l>S hömpölyg az ember egy tömegbe veszve.</l>
				</lg>
				<lg>
					<l>Hol, mint föveny viharban, elsodorva</l>
					<l>Elvész az ember, nincs név, nincs egyén,</l>
					<l>Mint a salakvas, egy torz tömbbe forrva,</l>
					<l>Torlódnak egymás hátán és hegyén;</l>
					<l>Ha egy kihull is, nincs miatta csorba,</l>
					<l>A többi összetorlik könnyedén,</l>
					<l>És nem marad se híre, sem hiánya,</l>
					<l>Kipusztul, elvész: nincsen aki bánja.</l>
				</lg>
				<lg>
					<l>Balázs ilyféle eszméken borongva,</l>
					<l>És Mill-Stuart s Proudhon forog kezin;</l>
					<l>Tűnődik a földrente, tőke, munka,</l>
					<l>Túlnépesűlés nagy kérdésein;</l>
					<l>Megúszható-e ez, vagy elbukunk a</l>
					<l>Társadalmi özönvíz mélyein.</l>
					<l>Olvas, tanul, hogy nyitját megtalálja,</l>
					<l>S minél mélyebbre néz, csak nő homálya.</l>
				</lg>
				<lg>
					<l>Nagy tenger ez. Mit rejt lenn rémes alja,</l>
					<l>Nem látja szem; titkos, mint a jövő.</l>
					<l>Ha olykor egy vihar föl-fölkavarja,</l>
					<l>Sok ismeretlen titka színre jő;</l>
					<l>Rémserge egymást ott lenn tépi, marja,</l>
					<l>Csak a vész napjain bujván elő...</l>
					<l>S Balázs megáll a partokon figyelve,</l>
					<l>Míg sorsa fordul, s másra tér figyelme.</l>
				</lg>
				<p>Negyedik ének</p>
				<p>Születünk fog, haj és illúziók nélkül; meghalunk fog, haj és illúziók nélkül.</p>
				<lg>
					<l>Bejártam a Kárpát sok büszke bércét: -</l>
					<l>Ó, szép az út, nem fáraszt fölfelé;</l>
					<l>Vágy edzi a feszülő izmok ércét,</l>
					<l>Csábítva új meg új táj tűn elé;</l>
					<l>Az arc hevül, a szem sugárzva néz szét,</l>
					<l>Túlhágva erdőn, mely körét szelé;</l>
					<l>Ormok legét keblünk dagadva issza,</l>
					<l>Ki nézne a sikamlós útra vissza?</l>
				</lg>
				<lg>
					<l>Egy-egy kövecs lehull: ki néz utána,</l>
					<l>Hogy merre gördül s ott lenn hol vesz el?</l>
					<l>Szirtomladék közt, meredély fokán, a</l>
					<l>Test átsikamlik, láb bizton szökel.</l>
					<l>Veszélyt, ha túl van rajta már, ki bánja?</l>
					<l>A cél olyan szép s oly igen közel!</l>
					<l>A ritka légben a szem is hibádzik,</l>
					<l>S a messze csúcs olyan közelre látszik.</l>
				</lg>
				<lg>
					<l>Hanem le! A fáradt test félve zökken</l>
					<l>Csukló inakra; léptünk ingatag;</l>
					<l>Szemünk a mélybe lát és visszahökken,</l>
					<l>Az út sikamlós, nyirkos, omlatag;</l>
					<l>Baljóslatot látunk a görgetegben,</l>
					<l>Mely lépteink elől alászakad;</l>
					<l>Alig vehetjük észre, mit haladtunk,</l>
					<l>S a völgyi nyughely messze még alattunk...</l>
				</lg>
				<lg>
					<l>De - “mit nekünk ti zord Kárpát!” Ne járjuk</l>
					<l>Kopár kövét. Gyerünk alföldre le. -</l>
					<l>Ihol, Balázst is éppen ott találjuk,</l>
					<l>Nem harci kedvvel, más tervvel tele:</l>
					<l>Mert más világ lett, amióta láttuk,</l>
					<l>Hazánkra is jobb nap derült vele,</l>
					<l>A fecske, gólya vígan visszajöttek,</l>
					<l>Fészkökbe tértek a rég száműzöttek.</l>
				</lg>
				<lg>
					<l>Balázsnak is megnyílt tehát hazája,</l>
					<l>Fátyol fedé őt, mint a multakat.</l>
					<l>Örömmel tért haza. Higgadt dagálya,</l>
					<l>Lelkét, mint a kövecskét a patak,</l>
					<l>Idő s út megcsiszolták; büszke pálya</l>
					<l>Nem csalja, harcért keble nem dagad,</l>
					<l>Mert béke, jólét, tőke, munka, bér</l>
					<l>Forog fejében, nem harc és babér.</l>
				</lg>
				<lg>
					<l>Ó, látta színterét a nagy tusának,</l>
					<l>Hol lételért küzd nép, család, egyén,</l>
					<l>S nem jósol könnyen nagy reményt honának;</l>
					<l>Nem mondja, hogy nincs párunk földtekén.</l>
					<l>De örvend a kiegyezés korának,</l>
					<l>Hogy önura lőn a magyar megén’,</l>
					<l>S csak rajta áll, hogy a sorstól kivájja</l>
					<l>Üdvét - im nyitva a küzdelmi pálya.</l>
				</lg>
				<lg>
					<l>És vállvetett, serény munkára számít,</l>
					<l>Buzgalmat vár, nemes szándékba’ hisz;</l>
					<l>Mosolygja a rajongók dőre álmit,</l>
					<l>Ő nem csudákba, min-karunkba’ bíz’,</l>
					<l>És szidja a poézist, mely csak ámít,</l>
					<l>Nemlétező ábrándvilágba visz,</l>
					<l>Fölháborítja szívünket, fejünket,</l>
					<l>De a konyhára nem hoz egy fityinget.</l>
				</lg>
				<lg>
					<l>Bejárta Európát; vénült, tapasztalt,</l>
					<l>Nagyvárosoknak végigélte minden</l>
					<l>Élményeit; csatangolt Párizs aszfalt</l>
					<l>Boulevardjain s a szép “unter den Linden”;</l>
					<l>Mézzel bizony nem egyszer mérget is falt,</l>
					<l>Puhult erőben, halványula színben...</l>
					<l>Mindegy, - most kedvvel jő hazafele,</l>
					<l>Nem az, ki rég, de most is hűbele.</l>
				</lg>
				<lg>
					<l>Ifjú szerelmét, azt feledte régen,</l>
					<l>De pót-szerelmet lelt itt-ott: olyat,</l>
					<l>Mitől ráncot ver a szem síma vége</l>
					<l>S az ifjú fej levedli a hajat, -</l>
					<l>Kívül ép, mint tojás, de záp a széke,</l>
					<l>Bódít mint szesz s nem oltja szomjadat;</l>
					<l>Éva almája, de vackor az íze,</l>
					<l>Éden, de a szomszédja: Lindewiese.</l>
				</lg>
				<lg>
					<l>Nos hát, alföldi buckákon, fenyéren,</l>
					<l>Hol útat a homokdomb elnyeli,</l>
					<l>Rövid szekéren s három friss egéren</l>
					<l>Az olvasó őt újra fölleli; -</l>
					<l>Szép őszi dél van: a posványos éren,</l>
					<l>Mely a határt kanyargva átszeli,</l>
					<l>Bibic-csapat kel, vijjog, szerteszéled,</l>
					<l>Azonkívül sehol sincs semmi élet.</l>
				</lg>
				<lg>
					<l>Körülte nincs. Hanem benn lelke mélyén</l>
					<l>Friss életet nyer a kihalt vidék;</l>
					<l>Sok gyermekemlék átvonul kedélyén,</l>
					<l>Bár évekig remény, ábránd fedék;</l>
					<l>E domb, ama tölgy, melynek terebélyén</l>
					<l>A csókafészket egykor ők szedék,</l>
					<l>E szárcsa-tó, amott a Tisza menti</l>
					<l>Fűzes - mind jó barátjaként köszönti.</l>
				</lg>
				<lg>
					<l>Majd újra áttör a szív e regényes</l>
					<l>Vonzalmain a nemzetgazda-ész:</l>
					<l>Mily elhagyott tanyák, minő szegényes,</l>
					<l>Hanyag gazdálkodás, bármerre néz!</l>
					<l>Ah, példa kell itt, bátor és erélyes,</l>
					<l>Reformok, gépek, munkás gazdakéz, -</l>
					<l>Hej, hogyha ő nagybirtokos lehetne,</l>
					<l>Most mennyi hasznost, mennyi jót tehetne!</l>
				</lg>
				<lg>
					<l>S vággyal repülve száll előre lelke;</l>
					<l>De a ló nem repül, alig halad;</l>
					<l>S a szétcsapongó vágyak játszi serge</l>
					<l>Fáradva, röptiből alábblohad,</l>
					<l>Mint légyraj, amely oszlopban kerengve</l>
					<l>Vonul velök s megint el-elmarad,</l>
					<l>Míg végre a szekérre ül körül,</l>
					<l>Balázs is hallgatásban elmerül.</l>
				</lg>
				<lg>
					<l>Úszó ökörnyál szétkuszálva hosszan</l>
					<l>Terül a pusztán, mint tépett lepel;</l>
					<l>A nap hanyatlik, csendesen lecsusszan,</l>
					<l>S eget, mezőt szürkés homály lep el;</l>
					<l>A néma csendben egy fűszál se moccan,</l>
					<l>Csak néha pár csörgő-ruca csap el</l>
					<l>Fölötte - ő vadász-élvekre gondol,</l>
					<l>De hűl az est - egy pár gombot begombol.</l>
				</lg>
				<lg>
					<l>Rég volt biz az, midőn ifjúi teste</l>
					<l>Fáradni, fázni még nem lankadott,</l>
					<l>Midőn övig vizet gázolva leste</l>
					<l>Vadlúd csapatját, félénk kócsagot,</l>
					<l>S egy jól talált gém ív-körű leeste</l>
					<l>Gyönyört, szívének izgalmat adott,</l>
					<l>S ha szíjra fűzve táskáján cepelt</l>
					<l>Pár vén kacsát, már vágya mind betelt...</l>
				</lg>
				<lg>
					<l>Majd feljön a hold rézvörös nagy üstje,</l>
					<l>S Balázs meglátja falvát: egy marok</l>
					<l>Kis putrit; a tőzegtűz lomha füstje.</l>
					<l>Elhordva bűzét messze, áporog, -</l>
					<l>De a Tiszának megsárgult “ezüstje”</l>
					<l>Még duzzadozva köztük háborog,</l>
					<l>Tükrén rabolt zsákmánya fut suhogva:</l>
					<l>Nád, deszka, házfedél, zsup, szénaboglya.</l>
				</lg>
				<lg>
					<l>Alább a nép kifogja mind ez áldást, -</l>
					<l>“No lám, mily élénk forgalom; pedig</l>
					<l>Mennyit kell hallanunk a szemrehányást,</l>
					<l>Hogy a magyar nép nem kereskedik!”</l>
					<l>Gondolja gúnyosan Balázs. Hanem mást</l>
					<l>Beszél kocsisa most: komp és ladik</l>
					<l>Kikötve a tulsó parton nyugosznak,</l>
					<l>S révészeik túl, csárdában boroznak.</l>
				</lg>
				<lg>
					<l>Ordítni hát - és tűrni s újra várni!</l>
					<l>Kurjongatásra néma éj felel;</l>
					<l>Távirda nincs, policemant sem találni,</l>
					<l>Ki a zavart bölcsen intézze el; -</l>
					<l>No szép kilátás ott saslódva hálni!</l>
					<l>Ah, végre egy hang: “Hó! ki az? mi kell?”</l>
					<l>- Így sok beszéd után és hármas áron</l>
					<l>Áthordja őket egy pár honi Charon.</l>
				</lg>
				<lg>
					<l>És bátyja otthon ölelő karokkal</l>
					<l>Fogadja a várva-várt jövevényt;</l>
					<l>Kínálja papramorgóval, borokkal,</l>
					<l>Hoz friss cipót, hideg kolbászt, lepényt;</l>
					<l>Aztán pipát tölt rátermett marokkal,</l>
					<l>Asztalra helyez egy öblös edényt,</l>
					<l>S pipázva, iddogálva is vegyest,</l>
					<l>Beszélgetés között eltelt az est.</l>
				</lg>
				<lg>
					<l>Másnap Balázs szétnéz az agglegényes</l>
					<l>Tanyán; ah, mily kietlen, idegen!</l>
					<l>Kongó szobák, kis ablakok, szegényes</l>
					<l>Bútorzat, régi puska egy szegen.</l>
					<l>Nagy sárkemence (ő a gőzre kényes),</l>
					<l>Könyvtár gyanánt naptár lóg zsinegen,</l>
					<l>Bűzhödt cselédház, füstös konyha, pitvar,</l>
					<l>Gazos kert, rongyos ólak, sáros udvar.</l>
				</lg>
				<lg>
					<l>Ásítva ácsorognak jobbra-balra</l>
					<l>Pár vén agár s nehány lassú cseléd,</l>
					<l>És bátyja szidja - borsót hányva falra -</l>
					<l>Kinek kezét, kinek lábát, belét,</l>
					<l>Vagy “béle istenét”: “Hopp, erre-arra!</l>
					<l>Kész lesz-e minden, lesz-e jó ebéd?</l>
					<l>Sok renyhe nép! Holnap mind elcsapom.</l>
					<l>Nem mondtam-é: ma lesz a névnapom.”</l>
				</lg>
				<lg>
					<l>S valóban gyűlni kezd üdvözletére</l>
					<l>Egész vidéknek színe és java.</l>
					<l>Első, ki már korán reggel betére,</l>
					<l>A peckes agglegény: Horpasz koma,</l>
					<l>Ő a vidéki ifjúság vezére,</l>
					<l>Ki mindenütt, csak otthon nincs soha;</l>
					<l>Magát s lovát a környék tartja ki, -</l>
					<l>Utána meg jön mindjárt Szij Muki.</l>
				</lg>
				<lg>
					<l>Muki kemény fiú; de most baj érte,</l>
					<l>Gyengélkedik szegény, köhög, beteg:</l>
					<l>Egy bácskai legény jött a vidékre,</l>
					<l>Mulattak együtt, volt egy kis petek,</l>
					<l>Megettek gyertyát, lőport, szöszt, de végre</l>
					<l>Amaz - valódi bácskai gyerek -</l>
					<l>Ólomgolyókat is kezd nyelni sorra;</l>
					<l>Nyelné Mukink is, ám torkára forra.</l>
				</lg>
				<lg>
					<l>Jön Vermes úr is, rozzant vén batáron,</l>
					<l>Mely szíjrúgóin erre-arra hintál:</l>
					<l>Ő legnagyobb úr ott vagy tíz határon,</l>
					<l>Csak pénze nincs, mert mindig nagyba fundál,</l>
					<l>Termésit el nem adja semmi áron,</l>
					<l>Számítja szüntelen, hogy ára mint áll,</l>
					<l>Örökké háborús hírben bizik,</l>
					<l>Míg vermeit megrontja a zsizsik.</l>
				</lg>
				<lg>
					<l>Egy percre majd Szikár úr is behajtat:</l>
					<l>Őt százfelé száz dolga kergeti:</l>
					<l>Ügyvéd s kupec: vesz, ád, perl, végrehajtat.</l>
					<l>Mondják, hogy a zsidót is rászedi,</l>
					<l>Megcsal, ha bír, s aztán szid, hogy te csaltad;</l>
					<l>A hír sok cifra dolgát hirdeti;</l>
					<l>De, bár gyalázzák, s megvetik titokba’,</l>
					<l>Tűrik maguk közt, mert pört dob nyakokba.</l>
				</lg>
				<lg>
					<l>S most egyik a másik nyomát taposta;</l>
					<l>Ki önkényt jön, kit hajt a szél s eső;</l>
					<l>Sok jót kívánó Marci, Jóska, Pista</l>
					<l>(Köztük Etelke férje is, Dezső);</l>
					<l>Majd jönnek a pap, rektor s holmi kosta,</l>
					<l>Egy pár cigány is, névnapot leső:</l>
					<l>Így egyesülve alkot szép egészet</l>
					<l>Tiszazugban a tudomány s művészet.</l>
				</lg>
				<lg>
					<l>És jöttek, ámbár lassúbb kényelemmel,</l>
					<l>Tiszánk mentének ős alakjai,</l>
					<l>Minőt az ember messze földre nem lel.</l>
					<l>Erő, egészség prototípjai;</l>
					<l>Gyönyörűség csak rá is nézni szemmel,</l>
					<l>Hogy megtömik dolmányát tagjai,</l>
					<l>Mily domború mellű, arasznyi vállú,</l>
					<l>Boglyas, de vasfejű, borzas szakállú.</l>
				</lg>
				<lg>
					<l>E vasfej a fokoscsapást kiállja,</l>
					<l>És éppen oly kemény, makacs belül;</l>
					<l>Új eszme vagy reform nem ideálja,</l>
					<l>Nagy ügy legyen, miért ő felhevül;</l>
					<l>Előbb az eszmét jól belépipálja</l>
					<l>Magába, rajta hosszasan elül;</l>
					<l>Nem rest, de biz nem is izeg-mozog,</l>
					<l>Nem nyargal elv terén, csak úgy kocog.</l>
				</lg>
				<lg>
					<l>Nem gőgös, arra nem kevély, ha gazdag,</l>
					<l>De büszke rá, hogy úr, bármily szegény.</l>
					<l>Csak úgy beszél magáról: “Mink parasztok” -</l>
					<l>(Pedig nyomán a sujtásos legény);</l>
					<l>Nagy címre nem vágy, mert az drága maszlag,</l>
					<l>S gúnyolja is, de szíve rejtekén</l>
					<l>Örül, ha Pesten pénzét szórva-szórja,</l>
					<l>Hogy érte a pincér nagyságosolja.</l>
				</lg>
				<lg>
					<l>Különben otthon eltanyáz magában,</l>
					<l>Az ősi földet szántja és veti;</l>
					<l>Panaszkodik: sok pót-adó nyakán van,</l>
					<l>De megfizet, ha nem kerülheti;</l>
					<l>Izgágaság nincs a véralkatában,</l>
					<l>Szociológ ábránd sem kell neki;</l>
					<l>De, bár nem elvből, sem tapasztalásból,</l>
					<l>Hű forradalmár ő, merő szokásból.</l>
				</lg>
				<lg>
					<l>Nagyapja, apja, másfél század óta</l>
					<l>Mind nagy kuruc volt, s erre ő hiú;</l>
					<l>Hozzá szokott, s - quo semel est imbuta,</l>
					<l>Servabit testa odorem diu;</l>
					<l>S mikor fülébe sír egy régi nóta,</l>
					<l>S elönti keblét titkos honfi-bú,</l>
					<l>Úgy elkáromkodik a szent honért, -</l>
					<l>Talán maga sem tudja, hogy miért.</l>
				</lg>
				<lg>
					<l>S névnapra ott még számosan begyűlnek,</l>
					<l>S aztán elékerül sok jó ital,</l>
					<l>És fölriad - midőn beléhevülnek -</l>
					<l>A “jaj be huncut” és a többi dal;</l>
					<l>Nem nagy gyönyör biz ez zenészi fülnek,</l>
					<l>Egy dúdol, a másik nagyot rivall, -</l>
					<l>De bár a bass el-eltér a primótol,</l>
					<l>A honfiérzelem sokat kipótol.</l>
				</lg>
				<lg>
					<l>Balázst ölelgetik, nap hőse köztök,</l>
					<l>Kikérdezik, kört alkotnak körűle:</l>
					<l>- Az angolok hát úgy-e nagy különcök?</l>
					<l>- Hát a miniszter gyapjús zsákon űl-e?</l>
					<l>- Jó-é a plumpudding, a whisky, böfsztök?</l>
					<l>- Calaisig a nagy tunnel sikerűl-e?</l>
					<l>- Hozott-e bicskát s más efféle cikket?</l>
					<l>- Miféle játék az a híres cricket?</l>
				</lg>
				<lg>
					<l>Közben meg “kabai asszonyt” idézik;</l>
					<l>Egy-egy kvaterka bort beöntenek;</l>
					<l>Aztán egymás keserveit tetézik,</l>
					<l>Jogeljátszás miatt kesergenek,</l>
					<l>Az elvesző hazát búsulva nézik,</l>
					<l>Forognak ajkukon az “istenek” -</l>
					<l>Majd szétoszolnak: pár dalol s iszik,</l>
					<l>A többi meg vitáz vagy ferblizik.</l>
				</lg>
				<lg>
					<l>Balázsnak oly visszás most e mulatság,</l>
					<l>S emléke össze-vissza eltünődik:</l>
					<l>Ó mennyi őserő, de mennyi vadság!</l>
					<l>Eszébe jutnak a szép szende ladyk,</l>
					<l>Az angol estélyek, nemes szolídság,</l>
					<l>Imádkozással kezdődő ebédik,</l>
					<l>Az illatos teák, csendeske whistek,</l>
					<l>Beszédes ajkú, kedves, csacska missek.</l>
				</lg>
				<lg>
					<l>S borát csak úgy színleg érinti nyelvvel,</l>
					<l>Kérdéseikre nem felel sokat;</l>
					<l>Elméje terhes újítási tervvel,</l>
					<l>Szervezni kell e társaságokat,</l>
					<l>Alkotni kört, komoly cél s józan elvvel,</l>
					<l>Nemesb irányú mulatságokat,</l>
					<l>Nem tudja még hogyan - de bármi jobbat:</l>
					<l>Felolvasó estélyt vagy vándor klubbot.</l>
				</lg>
				<lg>
					<l>Hanem midőn zaj, lárma csendesülve,</l>
					<l>Uralmat nyer hegedű, cimbalom,</l>
					<l>S már hangszerével csaknem összenőve</l>
					<l>Méláz el a cigány a bús dalon,</l>
					<l>S szeszélye, kedve most dalt dalra szőve,</l>
					<l>Zokogva sír húrján a fájdalom:</l>
					<l>Balázs szívébe is mélyebbre járt</l>
					<l>E hang, mint bármilyen Hayden, Mozart.</l>
				</lg>
				<lg>
					<l>Ó érzi, mint el tudna andalodni</l>
					<l>E ringató érzelmen hosszasan.</l>
					<l>Egész lelkével a dalhoz tapadni,</l>
					<l>Beszívni azt, gyönyörtől ittasan;</l>
					<l>De nem felejti, hogy ki kell ragadni</l>
					<l>Lelkét ez álomból, mely átkosan,</l>
					<l>- Bénítva tetterőt, bágyasztva testet -</l>
					<l>A magyar jellemen mint rozsda tesped.</l>
				</lg>
				<lg>
					<l>És majd nagy elveit hirdetni kezdi,</l>
					<l>Bejár falut, határt nemcsak hetet,</l>
					<l>De lelke buzgalmát hiába veszti,</l>
					<l>Nem kezdenek biz ők új életet;</l>
					<l>Ez biztató szóval tovább ereszti,</l>
					<l>Amaz mosolyogja a nagy terveket,</l>
					<l>S ha pár rajongó mégis lelkesül,</l>
					<l>Az mind olyan, kit épp ő nem becsül.</l>
				</lg>
				<lg>
					<l>Meg másba kezd: a nép számára tervez</l>
					<l>Tanegyletet, de népe szétszökik;</l>
					<l>Népkört csinál, de abból mokra kör lesz,</l>
					<l>(Nem kell az ige, közföld kell nekik);</l>
					<l>Gátat kezd a Tiszán, s gát nem, de pör lesz;</l>
					<l>Népbankot állít, azzal megbukik;</l>
					<l>Beszél, vitatkozik, s a honfi puffot</l>
					<l>Csak úgy leszidja, mint a régi copfot.</l>
				</lg>
				<lg>
					<l>S ha fárad járni-kelni mint zarándok,</l>
					<l>Ír Pestre cikkeket, röpíratot;</l>
					<l>Gondolja, más se kell, csak tiszta szándok,</l>
					<l>Mond dolgaikra nyilt bírálatot, -</l>
					<l>S bár azt hivé, ezzel senkit se bántott,</l>
					<l>Egy reggel aztán arra virradott,</l>
					<l>Hogy nem maradt nevén egy csepp becsűlet,</l>
					<l>Hóbortosnak tartja mind a kerűlet.</l>
				</lg>
				<lg>
					<l>S gyanú is lengedez: vajon mi végett,</l>
					<l>Mi titkos céllal teszi azt vagy ezt?</l>
					<l>Hol egyszer félreértés fúra éket,</l>
					<l>Nem tágul az, hanem hasít, repeszt:</l>
					<l>Balázs megúnja végre a vidéket,</l>
					<l>Hol ennyi buzgalmat hiába veszt,</l>
					<l>Hiába küzd, célt semmiben sem ér,</l>
					<l>Otthagyja daccal őket, s Pestre tér.</l>
				</lg>
				<lg>
					<l>Ah, más az élet itt! S elnézi telve</l>
					<l>Gyönyörrel, a kőpartba tört vizet,</l>
					<l>Az ifjú Pestet, “mely bizton ölelve</l>
					<l>Nyujt Corvin agg várának hű kezet”.</l>
					<l>Új partsorát, mely a habból kikelve,</l>
					<l>Néz pruttya nénjével farkasszemet,...</l>
					<l>- Kelet s nyugat, mult és jövő, vegyest:</l>
					<l>Szép vagy fonák arcoddal, Budapest.</l>
				</lg>
				<lg>
					<l>Oly szép - ha nyári napnak tiszta regjén</l>
					<l>A fölkelő fény a Gellértre tűz,</l>
					<l>S sziklái száz rovátkáján, üregjén</l>
					<l>Sugarat árny, sugár meg árnyat űz;</l>
					<l>Fenn a királylak csillogó üvegjén</l>
					<l>Vakítva gyúl ki a virradti tűz;</l>
					<l>S alant is a Duna sík tükriben:</l>
					<l>Mert hab, hajó ember, még mind pihen.</l>
				</lg>
				<lg>
					<l>Szép, őszi estén, túl a Vérmezőre</l>
					<l>- A vár kicsorbítván a tág eget</l>
					<l>Mint szaggatott papírt - pihentetőre</l>
					<l>Lecsúszik a nap a bástyák megett;</l>
					<l>Árnyék takarja a tabáni pőre</l>
					<l>Partot (e brouweri részleteket),</l>
					<l>S a cikcakkos, sötét árnyékba rejtett</l>
					<l>Körrajz homálya annyi szépet sejtet.</l>
				</lg>
				<lg>
					<l>Száz lámpa, és alant vízképi mása,</l>
					<l>Rezegve függő tüzes szalagok,</l>
					<l>A Fecske, Hattyú röpke villanása,</l>
					<l>A siklónál lekúszó csillagok,</l>
					<l>A holt morajt átbőgő ordítása</l>
					<l>Egy vontatónak, mely pöfög, lohog,</l>
					<l>Hosszú uszállyal... Eltünődve rajta:</l>
					<l>“Csak mind magyar voln’!” szól Balázs sóhajtva.</l>
				</lg>
				<lg>
					<l>Ó, ha magyar voln’ e friss tett-erő,</l>
					<l>E fürge nép, mely itt sürög-forog!</l>
					<l>Hogy épül gyár, malom, egetverő</l>
					<l>Kémények, új és büszke házsorok;</l>
					<l>Hány vállalat kel, hogy nyer a merő,</l>
					<l>A pénz nem is cseppen, hanem csorog;</l>
					<l>A vérkeringés élő, friss, sebes,</l>
					<l>Hogy aki látja, lelke is repes.</l>
				</lg>
				<lg>
					<l>Bank, társaság, egylet nő, mint a gomba,</l>
					<l>S Balázs örömmel mindezt élvezi;</l>
					<l>Belévegyül az élénk mozgalomba,</l>
					<l>Hisz a hazát dicsővé ez teszi;</l>
					<l>Külföldi tőkék jőnek forgalomba,</l>
					<l>Franc, belga, ángol meg se kérdezi</l>
					<l>Kinek, mi célra, mily pénz s mennyi kell; -</l>
					<l>Szilárd s korlátlan a magyar hitel.</l>
				</lg>
				<lg>
					<l>Szegény Balázs! Őt a közügy vezérli.</l>
					<l>S nem nézi, hogy más ember úgy tesz-e;</l>
					<l>Hanem maga felé hajlik keze;</l>
					<l>De míg bizalmát szerteszét fecsérli,</l>
					<l>A többi honfinak van ám esze:</l>
					<l>Bölcs ember a közjót ugyan beszéli,</l>
					<l>S Balázs hányódva köztük össze-vissza,</l>
					<l>Most kezdi látni, mit rejt a kulissza.</l>
				</lg>
				<lg>
					<l>Lát álnok és irigy bújósdi-harcot,</l>
					<l>Szent cél alá dugott önérdeket,</l>
					<l>Lát bókolást, sok szemközt nyájas arcot,</l>
					<l>Ki most gyalázta egymást hát megett;</l>
					<l>Mit bánnak ők sikert vagy közkudarcot, -</l>
					<l>S míg ajkok országos célt emleget,</l>
					<l>Kezet fognak még az ördöggel is,</l>
					<l>Ki bánja a hont, bár meggebed is!</l>
				</lg>
				<lg>
					<l>És lát - de sokkal többet látni képzel:</l>
					<l>A sok nagy ember mind hitvány üzér,</l>
					<l>Az államférfit megvehetni pénzzel,</l>
					<l>S még ára is szabott, hogy mennyit ér;</l>
					<l>Mi haszna lelkesűl és küzd vitézen</l>
					<l>A közlegény, midőn gaz a vezér?</l>
					<l>Honszerelem, becsület hova tűnt el?</l>
					<l>Megette egy százgyomrú szörny: a schwindel.</l>
				</lg>
				<lg>
					<l>“Ilyen kezekbe jut hát népem üdve?</l>
					<l>Ily konclesés-e önkormányzatunk?</l>
					<l>Ó, hol van egy Mátyás király, hadd ütne</l>
					<l>Vaskarja közbe, míg javulhatunk!</l>
					<l>Európa forr; körültünk zúgva, küzdve</l>
					<l>Váj medret más nép, csak mi poshadunk:</l>
					<l>Hol van, ki a veszélyt majdan bevárja,</l>
					<l>Ha túlcsap gátjain a népek árja?”</l>
				</lg>
				<lg>
					<l>S vihart, veszélyt Balázs, mélyen tekintő</l>
					<l>Képzelme által, százszorozva lát:</l>
					<l>Így vesz fajunk s helyén a hont elöntő</l>
					<l>Jött-ment kalandorok vernek tanyát. -</l>
					<l>Kis népet elnyel a nagy; a jövendő</l>
					<l>Csak a nagy törzseké. - S Darwin tanát</l>
					<l>Olvasva búsan, lelke elfogul, -</l>
					<l>“Ah, jobb nekem: negotiis procul!”</l>
				</lg>
				<lg>
					<l>“Ha volna mennydörgő szóm, hogy kiáltsam:</l>
					<l>Hazám, vakard le ez élősdi fajt!</l>
					<l>Ha voln’ erőm, hogy álarcuk lerántsam!</l>
					<l>De egy kiáltó szóra vaj ki hajt?</l>
					<l>Ó, jobb nekem falun, ahol ne lássam</l>
					<l>E rút üzérkedést, szennyes zsibajt,</l>
					<l>Hol a szó tán szilaj, de nem fanyar.</l>
					<l>Tán nyers, de nyilt, hű és talpig magyar.”</l>
				</lg>
				<lg>
					<l>Eszébe jut vidám ifjonti kedve,</l>
					<l>Mikor palack közt, boldog részegen,</l>
					<l>Minden pohárra “egy-egy seb heged be”.</l>
					<l>A bánat félretéve függ szegen;</l>
					<l>Baráti körben, gondokat feledve,</l>
					<l>Hol ember embertől nem idegen,</l>
					<l>Hol bízva nyujthatsz még baráti jobbot...</l>
					<l>- Az élet, ó százszorta boldogabb ott.</l>
				</lg>
				<lg>
					<l>Jön egy levél: névnapra hívja bátyja.</l>
					<l>S a gyúanyag kedélyében kilobban.</l>
					<l>Ragadja képzelődés, csalja vágya,</l>
					<l>És indul, és a névnapon betoppan:</l>
					<l>“Fiúk, ím egy hajótörött - kiáltja -</l>
					<l>Ki nem keres már kincset a habokban,</l>
					<l>De partotokra tér nyugodni vissza...”</l>
					<l>S pohárt ragad, körömcseppig kiissza.</l>
				</lg>
				<lg>
					<l>“Éljen Balázs, éljen!” kurjant rekedten</l>
					<l>Pár kótyogós, ki mindent éljenez.</l>
					<l>S Balázs vigadni kezd, mindent feledten,</l>
					<l>Iszik, nem bánja, bármi vége lesz!</l>
					<l>Dezső is ott van, s szembe ülve ketten,</l>
					<l>Sok régi jó tréfát újít fel ez,</l>
					<l>Sok régi emléken kedvök derül,</l>
					<l>S buzdítva egymást, isznak emberül.</l>
				</lg>
				<lg>
					<l>“Hanem, Balázs, te szörnyen büszke lettél”,</l>
					<l>Morog Dezső úgy pipaszár megett;</l>
					<l>“Mióta itthon vagy, felénk se jöttél,</l>
					<l>Pedig az asszony gyakran emleget, -</l>
					<l>Nápolyban is, tudod, hogy ottfeledtél!</l>
					<l>No hisz leszidtunk akkor tégedet...</l>
					<l>Hanem tudod mit: egy jó ötletem van,</l>
					<l>Gyer most, Etelkét lepjük meg titokban.”</l>
				</lg>
				<lg>
					<l>Balázs fölrezzen a szó hallatára,</l>
					<l>Már arca ég, szikrát lövell szeme. -</l>
					<l>Mint bűvitaltól a mágusz szavára</l>
					<l>Föltámad a halottak szelleme</l>
					<l>Mit eltemetve már szívébe zára,</l>
					<l>A rég nem ízlelt mámor szilaj árja</l>
					<l>Most fölriasztja félig elfeledt</l>
					<l>Érzelmeit. - “Jó, hát megyek veled!”</l>
				</lg>
				<lg>
					<l>Kocsira ülnek. A szép csendes alkony</l>
					<l>A bor hatását gyorsan érlelé;</l>
					<l>Dalokkal a kiduzzadt nedves ajkon</l>
					<l>Vígan haladnak a tanyák felé,</l>
					<l>S mikor betérve, át a nyárfa-parkon,</l>
					<l>A bricska fölrepül a ház elé,</l>
					<l>Hol őket a folysón Etelke várja:</l>
					<l>Már lábok a hágcsót alig találja.</l>
				</lg>
				<lg>
					<l>Etelke, a nő, - már nem a növendék,</l>
					<l>Nyulánk leány, kit ő hímezve lelt,</l>
					<l>Csak a nagy kék szemek a régi szendék,</l>
					<l>De arca gömbölyű, alakja telt;</l>
					<l>Nem sejti, hogy ki e garázda vendég,</l>
					<l>S döbbenve ád szemeinek hitelt,</l>
					<l>Midőn figyelmesen nézvén Balázsra,</l>
					<l>Ráismer e földúlt, féltorz vonásra.</l>
				</lg>
				<lg>
					<l>Egykor szerette, lassanként feledte.</l>
					<l>Aztán Dezső jött, szíve változott.</l>
					<l>Aztán a néni nyomdokát követte.</l>
					<l>Rendezte házát, s nem ábrándozott:</l>
					<l>A régi érzést újabb gond befedte.</l>
					<l>Új élte új örömöket hozott,</l>
					<l>Elfoglalá bölcső, ház, kert, tanya:</l>
					<l>Nyugodtan élt a boldog nő s anya.</l>
				</lg>
				<lg>
					<l>Dezső szerette lobbos szenvedéllyel,</l>
					<l>Legtitkosabb kivánatát kileste;</l>
					<l>Olykor ha sérté egy-egy vad szeszéllyel,</l>
					<l>Megbánta mindjárt, és kegyét kereste;</l>
					<l>Vezeklő arccal, könnyü, víg kedéllyel,</l>
					<l>Bocsánatát tréfával, csókkal esdte;</l>
					<l>Ki-kirugott; de aztán szánta-bánta,</l>
					<l>Szilaj, de szíve jó volt, s nyílt iránta.</l>
				</lg>
				<lg>
					<l>S Etelkét régi emlék nem kisérté;</l>
					<l>De volt Balázsról tiszta nimbusza,</l>
					<l>Csapongó lelke vágyait megérté,</l>
					<l>S egy-egy sohajt is érte áldoza;</l>
					<l>Mit a szív átélt, nem lesz az nem-éltté,</l>
					<l>Bár más idő más gondokat hoza,</l>
					<l>Etelke érzé, hogy Balázs kerülte,</l>
					<l>Sejté okát, s ezért is csak becsülte.</l>
				</lg>
				<lg>
					<l>Ki tudja: tán ha sorsuk mást határoz.</l>
					<l>S másként találkozék e méla pár,</l>
					<l>Csendes magányban, hol perc perc után hoz</l>
					<l>Emléket, érzést, s a multért sovár</l>
					<l>Szivet rokonszenv csalja a hinárhoz,</l>
					<l>- Ó a rokonszenv síma szép hínár -</l>
					<l>Ki tudja, mit rejt egy perc félrelépte...</l>
					<l>De a hínárt ma sorsuk összetépte.</l>
				</lg>
				<lg>
					<l>Nagy bajjal a szekérről bontakozva</l>
					<l>Betér a lakba a két boldog úr,</l>
					<l>S Balázs, eszét egy kissé rendbehozva,</l>
					<l>Társalgni, kezd, de lassan boldogul,</l>
					<l>Sehogy se lel szót, csak hebeg habozva,</l>
					<l>Mert nyelve botlik, szíve elfogul;</l>
					<l>Dezső hallgatva ül, s egyszerre szussza</l>
					<l>Jelenti, hogy már álmait alussza.</l>
				</lg>
				<lg>
					<l>Balázst egy villanó vágy átnyilallja,</l>
					<l>Mint aki fényre álmából ijed;</l>
					<l>A fültövére ömlő vér sugallja:</l>
					<l>Most itt az óra, most a perc tied!</l>
					<l>Fölébred a vad érzelmek legalja,</l>
					<l>Ész, szív, önérzet bennök elsülyed;</l>
					<l>Eszményi emlékekkel össze-vissza</l>
					<l>Vegyül vad gerjedés salakja, rossza.</l>
				</lg>
				<lg>
					<l>“Alszik”, susog mohón. “A végzet adta.</l>
					<l>Jó isten adta e percet nekem;</l>
					<l>Rég vártam, ó sokáig megtagadta;</l>
					<l>De itt az óra, most kiönthetem</l>
					<l>A szenvedélyt, mely éltemet ragadta,</l>
					<l>Tudod-e, mennyit szenvedék miatta!</l>
					<l>De most enyim vagy égi-földi joggal,</l>
					<l>Jegyesem, nőm egy szent szerelmi csókkal.”</l>
				</lg>
				<lg>
					<l>“Emlékszel-é? E csók - ez volt talizmán,</l>
					<l>Ez volt nekem remény, hit, bátorítás;</l>
					<l>Üdvöt, reményt, mindent e csókra bízván,</l>
					<l>Rabolva karjaimból elszakít más...</l>
					<l>Nézd, rablód alszik, nézd, feszült nyakizmán,</l>
					<l>Hogy duzzad a vér - most csak egy szorítás -</l>
					<l>S enyim vagy újra, boldog és szabad,</l>
					<l>Te is szeretsz, szerettél, ne tagadd.”</l>
				</lg>
				<lg>
					<l>A mámor, a vér láza fölkavarja</l>
					<l>Mindazt, mi benne állat, ami vad;</l>
					<l>S fölugrik, hogy szerelmét élje, marja...</l>
					<l>Etelke rémülettel fölriad,</l>
					<l>Dezső felé fut, költeni akarja;</l>
					<l>De erre már Balázs időt nem ad</l>
					<l>Útjába áll, ölelni tárt karokkal,</l>
					<l>Hiúzi szemmel, csóksovár ajakkal.</l>
				</lg>
				<lg>
					<l>Etelke vissza, végig a szobán,</l>
					<l>Lihegve fordul és kiált segélyt;</l>
					<l>Balázs dühödve űzi őt nyomán,</l>
					<l>Vakon, mohón, vadul szomjazva kéjt,</l>
					<l>Se hall, se lát, se érez mást, csupán</l>
					<l>E fékevesztett őrült szenvedélyt, -</l>
					<l>Egy székbe botlik, földön elterül;</l>
					<l>Fölkélne, nem bír, küzd, s elszenderül.</l>
				</lg>
				<lg>
					<l>Mikor fölébred éjjel, egy szokatlan</l>
					<l>Ágyban lelé magát, nem tudja hol;</l>
					<l>Csak annyit érez, félig öntudatlan,</l>
					<l>Hogy melle, homloka égő pokol;</l>
					<l>Vizen motoz körül - de olthatatlan</l>
					<l>Az égető szomj, mely ott benn honol,</l>
					<l>S bár óceánok árját ráborítná,</l>
					<l>Belső gyehennáját nem csillapítná.</l>
				</lg>
				<lg>
					<l>Hisz jó meginni olykor a borókát,</l>
					<l>Vigadni is, kirúgni, jó bizony. -</l>
					<l>Igyék, ki jól hozzá mívelte torkát,</l>
					<l>S van kedve s gyomra közt kellő viszony;</l>
					<l>De aki nem tud könnyen fogni rókát,</l>
					<l>S próbálta, a mellégés mily iszony;</l>
					<l>Vigyázzon ám, hogy ily csúfot ne lásson,</l>
					<l>Mint vánkosát maró szegény Balázsom.</l>
				</lg>
				<lg>
					<l>Fetreng soká, fél-ébren, fél-aludva,</l>
					<l>Érzése lét s nemlét közt imbolyog;</l>
					<l>De végre, kínosan fölhúzakodva,</l>
					<l>Az ablakig bajjal eltámolyog,</l>
					<l>(Vetkezve sincs, csak úgy volt ágyra dobva,</l>
					<l>Inas vivé be - urfias dolog),</l>
					<l>Kinyitja ablakát, egy kertre lát,</l>
					<l>Ragyogva süt reá a holdvilág.</l>
				</lg>
				<lg>
					<l>Fenn a magasban sok felhőgomolyt</l>
					<l>Kerget nyugatra úszó szélroham,</l>
					<l>S a változó sötét és tiszta folt</l>
					<l>Között a hold kelet felé suhan,</l>
					<l>S mint a csapongó szél űz bolyra bolyt,</l>
					<l>Hol egy tömegben, hol foszlányosan,</l>
					<l>Balázs fejében, űzvén köd ködöt,</l>
					<l>Homály és öntudat úgy küszködött.</l>
				</lg>
				<lg>
					<l>Majd a hűvös szél, mely fürtjével játszik,</l>
					<l>A kába mámort kissé szétveri;</l>
					<l>Vágyik szabadba, csendesen kimászik</l>
					<l>A kertbe, s a tanyát megismeri;</l>
					<l>De a fonál emlékiből hibázik;</l>
					<l>Hol járhat ő itt, el nem képzeli;</l>
					<l>Az út, Dezső, Etelke, s holmi nóta</l>
					<l>Rémlik neki, - de hát mi volt azóta?</l>
				</lg>
				<lg>
					<l>Ám űzi, hajtja ösztönök hatalma,</l>
					<l>Nem tudja, merre, és nem tudja, mért;</l>
					<l>Elbandukol, se célja, sem fogalma,</l>
					<l>Csak méri hosszában a puszta tért;</l>
					<l>De elvezérli a mámor sugalma,</l>
					<l>És virradat felé bátyjához ért;</l>
					<l>Se kérd, se hall, hanem beszökve, hosszan</l>
					<l>Egy ágyra dől és délig meg se moccan.</l>
				</lg>
				<lg>
					<l>De majd magához tér, emléke tisztul,</l>
					<l>Kezd szűnni fejfájás, mellégetés:</l>
					<l>Ó, lelke ekkor mily önvádra buzdul,</l>
					<l>Hogy gyötri benső titkos bűnhödés!</l>
					<l>A tegnap oly dúsnak vélt szív kipusztul,</l>
					<l>S nincs benne más, csupán önmegvetés,</l>
					<l>Kialszik a fölizgatott kivánság,</l>
					<l>És nem marad, csak hamva, a sivárság.</l>
				</lg>
				<lg>
					<l>Álomra véli - bárcsak az lehetne! -</l>
					<l>A tegnapot s zilált emlékeit;</l>
					<l>Ily álmot is bár ébredés követne,</l>
					<l>Mint életét, ifjú szép terveit,</l>
					<l>Ábrándozását, nagy reményeit,</l>
					<l>S mindazt, mit egykor képzelegve hitt - -</l>
					<l>Az élet álom - csakhogy meddig az?</l>
					<l>Rossz öntudatra ébred-é vigasz?</l>
				</lg>
				<lg>
					<l>S mint a pogány, ki részegen, garázda</l>
					<l>Kezekkel illeté szent fétiszét,</l>
					<l>Úgy érzi, hogy szentségét meggyalázta.</l>
					<l>Hogy istenére dobta vad kezét;</l>
					<l>Hogy önmagát, lelkét, mélyen alázta,</l>
					<l>Önérzetét, jobb részét tépte szét;</l>
					<l>S úgy érzi, - űzvén képzelet hatalma</l>
					<l>S ideges láz: hogy nem lesz több nyugalma.</l>
				</lg>
				<lg>
					<l>Nem volna-é jobb, hogyha menedékül</l>
					<l>Agyába egy golyót röpítene?</l>
					<l>Így háborog vad elmével. De végül</l>
					<l>Lecsillapul hánykódó szégyene,</l>
					<l>Önvád lezsibbad, gyötrelem kibékül,</l>
					<l>Engesztelődik házi istene:</l>
					<l>Mint vágyat egykor, most meg bút feled,</l>
					<l>S marad szívében száraz bölcselet.</l>
				</lg>
				<lg>
					<l>Azóta: nézi a világ folyását. -</l>
					<l>Boldog, ki nem futott ábránd után!</l>
					<l>Irígyli is tán egy-egy régi társát,</l>
					<l>Ki általúszva négy-öt év jogán,</l>
					<l>A járt nyomon kereste hivatását,</l>
					<l>S ballag fölebb a hívatal fokán;</l>
					<l>Nincs gondja több, mihelyt kékes papírja</l>
					<l>Nehány kétrétre gyűrt ivét beírja.</l>
				</lg>
				<lg>
					<l>Boldog, ki lassan nyomról lépve nyomra,</l>
					<l>Egyszerre útján nagy szirt nem mered,</l>
					<l>Akit nem égetett tudási szomja,</l>
					<l>S nem terhel sok mohón falt ismeret,</l>
					<l>Meg nem csömörlt, maradt ép szíve, gyomra,</l>
					<l>Jóízűen eszik, alszik, szeret,</l>
					<l>Ki ifjan ifju volt, kedvet kitombolt,</l>
					<l>Aztán családra, életmódra gondolt.</l>
				</lg>
				<lg>
					<l>Ki a jövőnek adta ifjuságát</l>
					<l>Majd cserbehagyja ifjusága is;</l>
					<l>Korán ha megnyitá tavasz-virágát,</l>
					<l>Könnyen befagy s kopár lesz a fa is:</l>
					<l>Ki lelke ifjú ép rugékonyságát</l>
					<l>Hamar feszíti, gyorsan lankad is:</l>
					<l>Aranyt tojó tyúk a jövő, de dőre</l>
					<l>Kézzel ne vágd föl a begyét előre.</l>
				</lg>
				<lg>
					<l>Ne tarts veszélytől, dicsben meg ne bizzál,</l>
					<l>Máskép üt ez ki, mint eszedbe jut.</l>
					<l>Nagy férfi nem léssz s rongy sem. Ritka Caesar,</l>
					<l>Kinek beválik az aut-aut. -</l>
					<l>Leszünk bizony: beamter, gazda, csíszár,</l>
					<l>Meglakjuk otthon a sáros falut,</l>
					<l>És elfelejtünk mindenféle mámort,</l>
					<l>Eszményvilágot, Múzsát, Marsot, Ámort.</l>
				</lg>
				<lg>
					<l>Ikarust fog, ki fölrepülne napba,</l>
					<l>De nem szegi, mikor lehull, nyakát,</l>
					<l>Csak elterül alant a lágy iszapba,</l>
					<l>Mely tán kotús, de megszokjuk szagát,</l>
					<l>Sőt benne végre ismét lábra kapva,</l>
					<l>Az ember jól is érzi tán magát,</l>
					<l>Nem száll biz onnan ég felé soha,</l>
					<l>De a fekhely különben jó, puha.</l>
				</lg>
				<lg>
					<l>Ne csüggj rajongva sem hazán, se népen,</l>
					<l>Majd csak megélnek, úgy ahogy, azok;</l>
					<l>Ne hidd hogy a föld vagy pokol vagy éden,</l>
					<l>Túlhit, túl-kétkedés egykint hazug,</l>
					<l>Köztük leled meg a valót középen,</l>
					<l>Az emberek se szentek, sem gazok; -</l>
					<l>A haza dolga: gordius-kötés,</l>
					<l>De kard nem oldja meg, csak küzködés...</l>
				</lg>
				<lg>
					<l>- És mégis boldog, százszor boldog az,</l>
					<l>Kit csüggedetlen képzelem ragad</l>
					<l>Bár fürtje ősz is, szíve friss tavasz,</l>
					<l>Melyben örökké új virág fakad;</l>
					<l>Sebére ír, bajára van vigasz,</l>
					<l>Bizalma szívós, nyúlik s nem szakad;</l>
					<l>Ki bízva vár: ha majd ez lesz, vagy az lesz,</l>
					<l>Nép, hon, világ mily boldog, bölcs, igaz lesz.</l>
				</lg>
				<lg>
					<l>Az öncsalás nem hasznos, ámde édes,</l>
					<l>S bár vége: a csalódás, keserű,</l>
					<l>Hiába! a szív mégis oly negédes,</l>
					<l>Szeret ott lenni, hol szebb a derű. -</l>
					<l>Kinek reménye sánta, hite kétes,</l>
					<l>Jelene unott, jövője szűkkörű,</l>
					<l>Multjába néz, szép emlékkel palástol</l>
					<l>Bút, bajt - s vigaszt nyer egy kis öncsalástol...</l>
				</lg>
				<lg>
					<l>Hisz én is, ennyi tarka-barka rímmel</l>
					<l>Mért bíbelődtem, s pöngetém dalom?</l>
					<l>Miért merengtem egy mesén örömmel:</l>
					<l>Nem-é: mert azzal enmagam csalom.</l>
					<l>Becéztem egy ifjonti érzelemmel,</l>
					<l>Miből ma nincs, csak egy kis fájdalom:</l>
					<l>És jólesett e dőre öncsalás...</l>
					<l>- Isten veled, szegény bohó Balázs.</l>
				</lg>
				<lg>
					<l>Ó, jól esett a multból visszazsongó</l>
					<l>Emléken egyszer andalogni még...</l>
					<l>És most pihenj te is, fáradt bolyongó,</l>
					<l>- Bolygó, de melynek fénye már kiég, -</l>
					<l>Se izgalom; se a hazán borongó</l>
					<l>Bánat ne sértse nyugtod!... Ám elég! -</l>
					<l>Isten veled, nagy álmok mámora,</l>
					<l>Szép délibábok elfutó kora.</l>
				</lg>
				<p>1872</p>
			</div>
		</body>
	</text>
</TEI>