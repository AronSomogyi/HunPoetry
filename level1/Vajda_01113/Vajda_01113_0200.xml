<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="Vajda_01113_0200" xml:lang="hu" xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">Alfréd regénye</title>
				<author>
					<persName>
						<surname>Vajda</surname>
						<forename>János</forename>
					</persName>
					<date from="1827" to="1897">1827-1897</date>
					<idno type="VIAF">5053753</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Sárközi-Lindner</surname>
						<forename>Zsófia</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">6300</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>Alfréd regénye</title>
					<author>
						<persName>
							<surname>Vajda</surname>
							<forename>János</forename>
						</persName>
						<idno type="VIAF">5053753</idno>
					</author>
					<relatedItem type="copyText">
						<bibl>
							<title>Vajda János összes költeménye</title>
							<date when="1997-11-04"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/01100/01113"/>
							<respStmt>
								<resp>Original Electronic Edition</resp>
								<persName>
									<surname>Drótos</surname>
									<forename>László</forename>
								</persName>
								<persName>
									<surname>Kiss</surname>
									<forename>András</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>Alfréd regénye</head>
				<p>1875</p>
				<lg>
					<l>“...on comprend que, par dela les</l>
					<l>formes classiques ou gothiques que</l>
					<l>nous répétons, et qu’on nous impose, il y</l>
					<l>a tout un monde; que l’invention hu-</l>
					<l>maine est sans limites, que, semblable</l>
					<l>à la nature, elle peut violer toutes les</l>
					<l>règles et produire une oeuvre parfaite</l>
					<l>sur un modèle contraire à tous ceux,</l>
					<l>dans lesquels on lui dit de s’enfermer”</l>
				</lg>
				<p>Taine (Voyage en Italie.)</p>
				<lg>
					<l>Előre mondom s nem dicsekedéskép</l>
					<l>(Ámbár egyátalán nem lehetetlen:</l>
					<l>E vak merényért vesszőt futok</l>
					<l>Az akadémiai kritika</l>
					<l>Fegyelmezett rabszolga népe közt,</l>
					<l>És e kitüntetés halhatlaníthat),</l>
					<l>Előre mondom, nyájas olvasó,</l>
					<l>S csupán irántad érzett tiszteletből</l>
					<l>(Hogy ajtóstul rohanva a szobádba,</l>
					<l>Fölöttébb meg ne lepjelek) ismétlem:</l>
					<l>Meglehetősen különös, szokatlan,</l>
					<l>S bizony tán ezzel sem mondok sokat,</l>
					<l>Csodálatos történet ez... De hát</l>
					<l>Én adom úgy, amint vevém magam.</l>
					<l>Mert nem velem történt meg a dolog,</l>
					<l>S nem is merőben képzelmem szülöttje.</l>
					<l>Alfréd barátom, régi cimborám,</l>
					<l>Kaland-vetélytársam beszéli azt el,</l>
					<l>Amit viharzó nyári éjjelen</l>
					<l>(Jó egy-két évtizeddel azelőtt,</l>
					<l>Még arany ifjuságunk korszakában)</l>
					<l>Együtt ülénk világos reggelig,</l>
					<l>Már mindenen túl, tarjagos csibukfüst-</l>
					<l>Felhők között, egy király-utcai</l>
					<l>Barlangban, az “örök világossághoz,”</l>
					<l>S hogy megszalasszuk az időt, “zsinórba”</l>
					<l>Beszéltük el csodásb kalandjainkat;</l>
					<l>S Alfréd barátunk volt (egyébiránt</l>
					<l>A legnagyobb kópé közöttünk)</l>
					<l>A pályanyertes a következő</l>
					<l>Eset történetével, melyet ím</l>
					<l>Szereplő hőse felhatalmazása</l>
					<l>Folytán, önelbeszélő modorában</l>
					<l>Közölni van szerencsém; tisztelettel</l>
					<l>Maradván a kegyelmes olvasónak</l>
					<l>Alázatos szolgája - -</l>
				</lg>
				<p>I</p>
				<lg>
					<l>Fehérek voltak vállai,</l>
					<l>Mint a Kordillerák hava;</l>
					<l>Szemölde sűrű fekete,</l>
					<l>És lobogó láng a haja.</l>
					<l>S a többi és a többi</l>
					<l>Mit nem lehet kimondani...</l>
					<l>Az a sok mindenféle</l>
					<l>Lefesthetlen, leirhatatlan</l>
					<l>Csodája a bájnak...; valóban</l>
					<l>Akár egy fényes üstökös,</l>
					<l>Mely fönn az égbolt tetején ragyog,</l>
					<l>S amelynek a föld, mint szerelmes apród</l>
					<l>Csókdosva hordja tündöklő uszályát...</l>
					<l>Ó szép, valóban nagyon is szép,</l>
					<l>Elviselhetlenül, türhetlenül,</l>
					<l>Martirrá kínozólag szép volt...</l>
					<l>Miként ha égett volna szakadatlan,</l>
					<l>Mint ama hórebi bokor;</l>
					<l>Úgy hevített, világitott</l>
					<l>Éj és nap egyaránt,</l>
					<l>Zsarnok szépsége biztosabban ölt,</l>
					<l>Mint egykoron az égből földre küldött</l>
					<l>Öldöklő angyal, és halált hozott rád</l>
					<l>Szerelme, megvetése egyaránt...</l>
				</lg>
				<lg>
					<l>A kéjhalált kerestem én is... hasztalan!</l>
					<l>Bálványom földi néven Izidóra</l>
					<l>Szerette a költészetet, de nem</l>
					<l>A holt betűkben; a valódiságban.</l>
					<l>A prózai szegénység vakaródzó</l>
					<l>Élcét, nedélyét könyvben élvezé.</l>
					<l>Kunyhó kifestve; népség, sokaság</l>
					<l>Háttérül, színpadon, mulattaták.</l>
					<l>De lelkesülni csak Olymp tündöklő</l>
					<l>Égboltjaért, bibor fenségeért szokott.</l>
					<l>Kastély falun; palota, páholy a</l>
					<l>Világvárosban voltak - egyedül</l>
					<l>Az őt megillető, méltó keret.</l>
					<l>Az embereket illetőleg ő:</l>
					<l>Főuri koronáik ágai</l>
					<l>Szerint becsülte udvaroncait,</l>
					<l>Mint voltaképi “szarvas” állományát.</l>
					<l>Hja, már ez így van és volt mindörökké...</l>
					<l>Aranyba kell foglalni a gyémántot!</l>
				</lg>
				<lg>
					<l>“Képzeletem mindent megaranyoz!”</l>
					<l>Mondám kevélyen. Átható kacaj,</l>
					<l>Mely szívemet fagyasztá, míg velőmet</l>
					<l>Villámként égeté, volt rá a válasz.</l>
					<l>Hogyan, már nem tudom, csak távozám,</l>
					<l>Minden bizonnyal némán, szótlanul, mert</l>
					<l>Agyamban kővé vált a gondolat.</l>
					<l>Szerettem volna, ha a föld alattam</l>
					<l>Megnyílik és elrejti égő arcom.</l>
					<l>A tornyok szédelegtek, templomok</l>
					<l>Táncoltak, mint a szél dobálta gályák.</l>
					<l>Ah, hogyha vége lenne a világnak!</l>
					<l>E gondolattal hajtám fejemet</l>
					<l>Párnámra búsan, egyszerű lakomban,</l>
					<l>Mely most először tűnt föl oly szegénynek,</l>
					<l>Szűknek, mint faragatlan közkoporsó,</l>
					<l>Melyben közkatonákat hordanak ki és</l>
					<l>Fordítanak le éjjel, fütyörésző</l>
					<l>Közönnyel néma, jelöletlen sírba,</l>
					<l>Mint urasági béres a szemét-</l>
					<l>Gödörbe az istálló-almot... El</l>
					<l>E tartományból, e birodalomból!</l>
					<l>El e veszteségben forgolódó,</l>
					<l>Féreggel eltölt bujdosó csillagról</l>
					<l>Egy lakatlan, kiadó légsziget</l>
					<l>Magánya s csöndje menhelyébe, hol</l>
					<l>Ne lássak gúnyos emberarcot; - ah</l>
					<l>Hogy ki nem irthatom e fajt egy lábig!...</l>
					<l>Ily hánykolódások közt tölt az éj;</l>
					<l>Az hogy biz az nem tölt, egyáltalán;</l>
					<l>Ily gondolatok közt megáll az és</l>
					<l>Nem mozdul; a könyörületes</l>
					<l>Álom tündére is rémülve röppent</l>
					<l>Odább, ha olykor pilláimra ült.</l>
					<l>Míg végre egyet gondolt, fölkarolt</l>
					<l>És észrevétlen átsuhant velem</l>
					<l>A lélek napja s éje közti vékony</l>
					<l>Hajszál határon és (megeshetett</l>
					<l>Rajtam szegénynek áldott jó szive)</l>
					<l>Meghordozott bűvös, határtalan</l>
					<l>Országa legszélső határain.</l>
					<l>Megmutogatta sorra titkait.</l>
					<l>Föltárta minden rejtekét és végre</l>
					<l>Csodát mivelt, a legnagyobb csodát!</l>
					<l>Meggyógyitotta lelkemet, kiűzve</l>
					<l>Belőle egy mindent kimagyarázó,</l>
					<l>A rejtelmet fölfejtő látománnyal</l>
					<l>A szenvedély bélpoklos ördögét,</l>
					<l>E kályhafűtő bőszült ördögöt.</l>
					<l>Hah, milyen álom! Kész hősköltemény.</l>
					<l>Alakot ölte benne bősz dühöm</l>
					<l>Sugallta képzetem legfeketébb</l>
					<l>Eszméje, minden ádáz ötlete.</l>
					<l>Elöször is a közvetlen valót,</l>
					<l>Mintegy az ébrenlétet folytatólag -</l>
					<l>Belépe hozzám a halál.</l>
					<l>“Hát Izidóra?” Kérdezém azonnal.</l>
					<l>“Velem jön ő is? Minden okvetetlen.</l>
					<l>Ne bírjam én, ne én se, soha inkább,</l>
					<l>Csak más se, senki e világon...</l>
					<l>Ez itt a fődolog halál barátom.</l>
					<l>Ó, engem hasztalan hurcolsz magaddal,</l>
					<l>Hiába gyúrsz le mélyen szorosan</l>
					<l>A földtekének kellő közepébe,</l>
					<l>Ha őt itt fenn hagyod, meghallom én</l>
					<l>Szűz ajka első csókja csattanását;</l>
					<l>És tudd meg azt, sugám fülébe</l>
					<l>Rémes rejtelmesen, fenyegetőleg,</l>
					<l>Hogy ekkoron föllobbanó szivem,</l>
					<l>Mint millió mázsányi dynamit,</l>
					<l>Úgy szanaszét föccsenti birodalmad,</l>
					<l>E possadó palozsnát, hogy maga a</l>
					<l>Mindenható isten se rakja össze</l>
					<l>Morzsáit egyhamar, s bizony-bizony</l>
					<l>Eltelhetik egy kurta miriád,</l>
					<l>Hogy magad is hoppon maradsz, kicsöppensz,</l>
					<l>És kujtoroghatsz erre-arra, majd</l>
					<l>Mint elcsapott hóhérinas, kopogva</l>
					<l>A légür egyik-másik csillagán,</l>
					<l>Keresve hivatalt, de mindenünnen</l>
					<l>Elutasítva...” Mit gondolhata</l>
					<l>Vendégem, nem tudom; nagyot nyikorgott</l>
					<l>Az állkapcája és zörögtek</l>
					<l>S mint nyárfalevél remegtek csontjai.</l>
					<l>Vagy kacagott, vagy megijedt; elég az hozzá,</l>
					<l>Kezembe nyomta rémséges kaszáját</l>
					<l>S ágyamba dőlt, helyemre, mintha ezzel</l>
					<l>Azt mondta volna: nesze hát, csináld,</l>
					<l>Végezd magad s hozd ide őt, hisz úgyis</l>
					<l>Te vagy a mester, én csak inasod</l>
					<l>Lehetek legfölebb... s piquét teritőm</l>
					<l>Fejére vonva, kimerült agárként</l>
					<l>Egyszerre mély álomba szenderült.</l>
				</lg>
				<lg>
					<l>Mohón rohantam volna a kaszával,</l>
					<l>De az megnőtt kezemben akkorára,</l>
					<l>Hogy a lépcsőtorokban fönnakadtam.</l>
					<l>Ki az emelet ablakán hamar!</l>
					<l>S mint hosszú póznán leereszkedém</l>
					<l>Nyelén az utcakövezetre. Hah!</l>
					<l>Hol kezdjem el? Hol legsűrűbb az ember?</l>
					<l>No hát mit vétett a rakparti “pálya”?</l>
					<l>Ezt eltaláltam. Épen jól beértem</l>
					<l>Széltében az egész járdát a partig,</l>
					<l>S kaszáltam itt az embert, mint a szénát.</l>
					<l>És a kövér rend hullott a Dunába,</l>
					<l>Mely itt a szélén kipirult végiglen,</l>
					<l>S hármas szinében lentebb a vidéken,</l>
					<l>Játszhatta kortesűl a “nemzetit”.</l>
					<l>Öltem, temettem. Ez jó munka volt.</l>
					<l>A Váci utcán vissza. Ezalatt</l>
					<l>Megtelt amott a pálya újra és ez</l>
					<l>Így ment egymásután, míg egyszer</l>
					<l>Előttem álla Izidóra!... És még</l>
					<l>Minő nyugodtan, büszkén! - megvetett</l>
					<l>Szívem fölötti mindenhatósága</l>
					<l>Mi biztos, messze fénylő tudatában! -</l>
					<l>A kasza kiesett kezemből!... A halál</l>
					<l>Boszúsan kapta föl s mint aki gyilkos</l>
					<l>Élére méltatlan vagyok, nyelével</l>
					<l>Ütött hátamra megvetőleg, és</l>
					<l>Azzal továbbsuhant, ezuttal</l>
					<l>Zörgés, nyikorgás nélkül, zajtalan</l>
					<l>- Inkább repülve, észrevétlenül, mint</l>
					<l>Az éji pille, vagy a nagyfejű</l>
					<l>Suholy... S jutalmul, koronázatul</l>
					<l>Megint egy gúnykacaj cikáza át</l>
					<l>Izzó velőmön. Izidóra hangja!</l>
					<l>De hát mi ez? Mért épen engem ér</l>
					<l>E természetellenség átka? Mért</l>
					<l>Hogy isten épen engem ostoroz -</l>
					<l>Sajátkezűleg? kérdezém vonagló</l>
					<l>Szerelmi bú s szégyenkinok között, -</l>
					<l>Mig ott feküdtem, lázasan, habozva,</l>
					<l>A “pálya” égő aszfalt kerevetjén.</l>
					<l>Mert ez valóban oly megfoghatatlan,</l>
					<l>Hogy olykor alig ismerek magamra, -</l>
					<l>S döbbenve kérdem, én vagyok-e az,</l>
					<l>Aki vagyok? Való-e, nem csal-e</l>
					<l>Öntudatom? Nem nő-e ő vagy én</l>
					<l>Nem volnék férfi, én? A föld legelső</l>
					<l>Királyleánya ifju targoncásra,</l>
					<l>Zultána a heréltre nem tekint</l>
					<l>Oly dermesztő közönnyel, mint e hölgy</l>
					<l>Reám. Fölségét sérti, hogy merem</l>
					<l>Szeretni őt - s ép e kétségbeejtő</l>
					<l>Dölyfével önt olajt tüzemre, mely</l>
					<l>Olthatlan, mint a ház, amelyet isten</l>
					<l>Haragja üt meg, durrogó viharban.</l>
					<l>Miként a két ellenkező elem:</l>
					<l>Sötétség, napvilág nem egyesülhet,</l>
					<l>S egymástól mégis elválhatlanok,</l>
					<l>Egymást üzik nyomon, mint összeláncolt</l>
					<l>Két rabja a mindenség börtönének;</l>
					<l>Úgy tetszik, mintha írva volna és</l>
					<l>Olvasnám a rettentő végzetet, hogy</l>
					<l>Nem egyesülhetünk mi sem soha... soha!</l>
					<l>S csodálatos, mondom, csodálatos -</l>
					<l>Ép e lehetlenségnek látszata</l>
					<l>Tesz konokká, vakká, átalkodottá!</l>
					<l>Ha másnak is, ki földi szülemény,</l>
					<l>Mindenkinek elérhetetlen volna!</l>
					<l>De még maguk az isteneknek is</l>
					<l>Ha elragadnák, azt kiáltanám:</l>
					<l>Miért mutattátok meg őt nekem?</l>
					<l>Hát még halandó földinek? S csupán</l>
					<l>Nekem maradjon ő elérhetetlen?</l>
					<l>Nem mondhatok le róla más,</l>
					<l>Csupán a sír számára, legalább ameddig</l>
					<l>Egy ember él e föld szinén. Ne lássák,</l>
					<l>Ne legelésszék fajtalan szemek;</l>
					<l>Ne csussza-mássza buja gondolat</l>
					<l>Felséges tagjait, - s egyáltalán</l>
					<l>Mért él e földön ember kivülem?</l>
					<l>Vagy nem eléggé nyomorék-e még, hogy</l>
					<l>Vesszen ki egyig? - Majd ha azután</l>
					<l>Ketten leszünk, csak ketten, egyedül... hah!</l>
					<l>Paradicsommá, szűzzé lesz a föld,</l>
					<l>S mi vesztjük azt el majd megint egy oly</l>
					<l>Órában, melynek kéjeért kilenc-tiz</l>
					<l>Évezredig korbácsolják, verik</l>
					<l>Haragra lobbant írigy istenek</l>
					<l>Az embermilliókat. Úgy van, úgy,</l>
					<l>Csak addig szép e föld, csak addig éden,</l>
					<l>Míg rajta egy pár ember él csupán. -</l>
					<l>Hárman sokan vagyunk... Vesszen ki hát</l>
					<l>Ez a bünös, elaljasult emberfaj...</l>
					<l>Valóban úgy is itt az ideje.</l>
				</lg>
				<lg>
					<l>E pillanatban és egyszerre, mintha</l>
					<l>Hetet-havat repültem volna át,</l>
					<l>Éjféli villámlás gyanánt hatott</l>
					<l>Lelkembe a sugallat, mely szerint</l>
					<l>Vágyam körülbelül már teljesűlt:</l>
					<l>Elpusztul e föld, közelít a vég!</l>
					<l>És mintha visszalépett volna az</l>
					<l>Idő, mint támadásra készülő</l>
					<l>Ragadozó vad, úgy rémlett előttem,</l>
					<l>Miként ha napok, hetek óta már</l>
					<l>Romlásnak indult volna a világ.</l>
					<l>Miként ha, ami józan emberész</l>
					<l>Előtt lehetlen, éket vertek volna az</l>
					<l>Időbe, és ezen hézag története,</l>
					<l>Ellépdelő katonaság gyanánt</l>
					<l>Vonulna át emlékezetemen.</l>
					<l>Miként ha egy időre koponyámba</l>
					<l>Ütötte volna föl vezéri sátrát</l>
					<l>A világeseményeket vezényelő</l>
					<l>Parancsnokló tábornok: minden úgy</l>
					<l>Történt, amint akartam; és legott,</l>
					<l>Képzelmemet (mit szerfölött csodáltam,</l>
					<l>Mert mindig azt hivém, hogy ez lehetlen),</l>
					<l>Képzelmemet követni bírta a</l>
					<l>Való. Amit gondoltam, azt azonnal</l>
					<l>Egymásután beteljesedni láttam.</l>
					<l>S elgondolám, amit kivántam épen,</l>
					<l>(Dühöm vadkanja makkal álmodott) hogy:</l>
					<l>Lejárt a föld pillangó élete;</l>
					<l>Föloszlik és mint a selyemgubó</l>
					<l>Új keverékbe tömörül s szintén</l>
					<l>Épebb, üdébb, szebb állati-</l>
					<l>És emberivadék keletkezik.</l>
					<l>Ez már kétségtelen s mi engem illet,</l>
					<l>Erős hitem volt és fürödtem ennek</l>
					<l>Leírhatatlan gyönyörében, az: hogy</l>
					<l>E nagyszerü játék központja, célja,</l>
					<l>A jövendő, uj emberivadék</l>
					<l>Leendő őse, első embere,</l>
					<l>Apajelöltje, a megifjodó föld</l>
					<l>Új paradicsomának második</l>
					<l>Ádámja én vagyok... Hisz ez nem is</l>
					<l>Lehet másképen... E kiforditott,</l>
					<l>Eredetétől messze távozott, a</l>
					<l>Természet ősanyját megtagadó -</l>
					<l>Aranybálványimádó, csenevész</l>
					<l>Korcsfaj lejárta léte fordulóját.</l>
					<l>Megváltozott, fölfordult itten a</l>
					<l>Természet rendje. Erkölcs és anyag</l>
					<l>Egymással összezavarodtak és</l>
					<l>Nemi viszonyba elegyedve, fattyu-</l>
					<l>És üszögivadékkal töltik el</l>
					<l>A föld szinét, amelynek édenébe</l>
					<l>Új paradicsomi kigyó szökött.</l>
					<l>S a régi édes almáját rohadtnak</l>
					<l>Csufolva, meddő vert aranyt kinálgat</l>
					<l>E természettől elrugaszkodott kor</l>
					<l>Üzér szerelmi vásártérein,</l>
					<l>Nyilt árverésen, jelenünk hiu</l>
					<l>Éváinak és szép Ilonáinak.</l>
				</lg>
				<lg>
					<l>S ezzel karöltve jár szemlátomást</l>
					<l>Az anyagi világ romlása is.</l>
					<l>Kirúgva már e gömb szokott futása</l>
					<l>Vágányiból; elhagyta rendes útját...</l>
					<l>A jégcsapos tél, e goromba pór</l>
					<l>Beront a nyárba, betolakodik,</l>
					<l>S kérges saruival tiporja össze</l>
					<l>Annak virággal ékes termeit.</l>
					<l>A nap rendetlenül kél s szélvihar</l>
					<l>Porába burkolózva, fénytelen,</l>
					<l>Sugártalan csüng ottfeledve a föld</l>
					<l>Tányérja szélén, mint lenyakazott</l>
					<l>Embernek porba hullt véres feje.</l>
					<l>Az égen ismeretlen csillagok</l>
					<l>Tévedt, zavart csoportja tünedez föl</l>
					<l>A majd rövid, majd végtelennek tetsző</l>
					<l>Szeszélyes éjszakában, míg közöttük</l>
					<l>- Rettenetes, de csodálatosan szép,</l>
					<l>Imára késztő, térdre ejtő látvány! -</l>
					<l>Gyorsan növekvő fénnyel megjelen, mint</l>
					<l>Az elitélt világ közelgő végét</l>
					<l>Hivatalosan bejelentő hírnök:</l>
					<l>A rémületesen fölséges, fényes,</l>
					<l>Útján világokat fölforgató,</l>
					<l>Aranyhajú nagy üstökös királyné,</l>
					<l>Kinek uszályát sorba hóditott,</l>
					<l>Trónvesztett napkirályok emelik;</l>
					<l>Kinek palástja a zűr éjszakája,</l>
					<l>Amelyben a megbontott csillagtábor,</l>
					<l>Mint a rekeszeiken áteresztett</l>
					<l>Fenevad-állatok sereglete,</l>
					<l>Egymást tiporja össze, zúzza, marja...</l>
				</lg>
				<lg>
					<l>E zűr kengyelfutó árnyéka már</l>
					<l>A földre is legyinte egyet és itt</l>
					<l>Fölforditotta a természetet.</l>
					<l>Folyók, tavak kicsapnak medreikből</l>
					<l>Naptárak, órák józan emberekként</l>
					<l>Ütköznek össze a részeg valóval.</l>
					<l>Őrjöngenek az ép elméjüek;</l>
					<l>Nyugodtak s józanaknak látszanak</l>
					<l>Csupán a tébolydák kiszabadult</l>
					<l>S immár a szellemrokonult világ</l>
					<l>Rendes lakói... Égen és a földön</l>
					<l>Egyáltalán minden megváltozott,</l>
					<l>Ellenkezőre fordult. Idegen,</l>
					<l>Más légi test köréből érkező,</l>
					<l>A magasból mint karvaly lecsapó,</l>
					<l>Fákat tövestől, szentegyházakat</l>
					<l>Fájó fogakként fundamentumostól</l>
					<l>Földből kiszaggató és a homályos,</l>
					<l>Fojtó, vakitó porfelhők közé</l>
					<l>Hintő szelek dühöngnek szakadatlan...</l>
					<l>Beteg földhólyagunk hártyája, melynek</l>
					<l>Egynémely pörsenését Chimborasso</l>
					<l>Vagy Himalaya név alatt csodáljuk,</l>
					<l>Úgy borzong, össze-összerázkodik,</l>
					<l>Mint a vadult mén oldalbordabőre,</l>
					<l>Ha nyári délben marja a bögöly.</l>
					<l>A templomok inognak, dőledeznek,</l>
					<l>S fülökben összecseng-bong a harang;</l>
					<l>Legjózanabbul élő tisztelendőt</l>
					<l>Szent szónoklása közben megzavarva,</l>
					<l>Szégyenbe s illetőleg tengeri</l>
					<l>Kinokba, az alatta térdeplőket</l>
					<l>Veszedelembe ejtve. Majd azonban</l>
					<l>Kőszent atyák is leugorva a</l>
					<l>Fülkékből, táncra kelnek a középen,</l>
					<l>Az oszlopoknak térde sorba csuklik;</l>
					<l>Tündöklő kúpolák, miként a terhes</l>
					<l>Felhők a szélben, szerte szakadoznak;</l>
					<l>Márvány és vászonangyalkák a légben</l>
					<l>Elszéledeznek árván, szétröppennek</l>
					<l>Mint az anyányi verebek; a nép</l>
					<l>Kétségbeesve, lobogó hajakkal</l>
					<l>Rémülve ront ki és viszi magával</l>
					<l>A templomajtót - de mi haszna, ott meg</l>
					<l>Kettéhasad hosszában egy-egy utca,</l>
					<l>Amint vonítva, hörgve ásitoz</l>
					<l>A föld; s lángnyelvét öltögetve, fojtó</l>
					<l>Párát lehelve tátogatja száját</l>
					<l>Az éhező pokol... De mindazáltal</l>
					<l>Kelete van még a templomromok</l>
					<l>Egy-egy falának, oszlopának is.</l>
					<l>Úgy csússza-mássza a sok ájtatos,</l>
					<l>Akár a májusfát vetélkedő suhancok. -</l>
					<l>Vad rémület görcsétől rángatott</l>
					<l>Szederjes arccal, reszkető ajakkal</l>
					<l>Nyalják, harapják szobrok lábait.</l>
					<l>De mind hiába, nincsen irgalom.</l>
					<l>Agg emberek hörgésszerü imája,</l>
					<l>Bontott hajakkal szerte futkosó,</l>
					<l>Könyörgve térdeimet kulcsoló nők</l>
					<l>Sikoltozása, jajja nem hatott meg.</l>
					<l>Mindenki, látva, hogy nyugodt vagyok,</l>
					<l>Megkönnyebbülve érezé magát,</l>
					<l>Ha rám tekinte és belém fogódzott.</l>
					<l>Mint bátorságot áruló szatócshoz,</l>
					<l>Tódult elém csoportban a tömeg,</l>
					<l>A rémület nyavalyatörtjei,</l>
					<l>Egy garasáru szíverősitő</l>
					<l>Tekintetért. Csak Izidóra nem jött...</l>
					<l>S ismét a féltés, e kigyófejü,</l>
					<l>Tigrisszemü szörny kezde marcangolni...</l>
					<l>Hiszen még annyi ember él... S ki tudja,</l>
					<l>Ha nincs-e még a földön kívülem</l>
					<l>Egy másik őstermészet embere,</l>
					<l>Kinek szivében Izidóra tündér</l>
					<l>Szépsége azonos csodát mivel:</l>
					<l>Hogy rendületlen nézi a világ</l>
					<l>Bomlását, mint valamely színpadi</l>
					<l>Földindulást?... S e gondolat nyilával,</l>
					<l>Kéjvágy tüzétől lángoló szivemben</l>
					<l>Immár nem is egykedvüen, közönnyel:</l>
					<l>Poklot megszégyenítő kárörömmel</l>
					<l>Szemléltem a borzasztó pusztulást.</l>
					<l>Mohón sovárgva, lesve, várva, hogy</l>
					<l>Hadd jönne már, hadd jönne már a végperc!</l>
					<l>Mint násza éjén boldog vőlegény</l>
					<l>Ohajtja titkon, vajha hordaná el</l>
					<l>Magát a dőzsölő vendégsereg;</l>
					<l>Hadd lenne vége már a lakomának,</l>
					<l>Hogy aludjék ki még az éji mécs is</l>
					<l>S maradjanak sötétben, egyedül...</l>
				</lg>
				<lg>
					<l>És hála égnek - avvagy a pokolnak?</l>
					<l>Nem, nem; csupán az égnek, az igaz,</l>
					<l>Kemény birónak a felhők fölött! -</l>
					<l>A nagy tragédiának vége már</l>
					<l>Rohamosan közeledett. Amerre</l>
					<l>Haladtam a düledező romok közt,</l>
					<l>Mindenfelé több volt már a halott</l>
					<l>Mint haldokló. A kéjnek, reménynek</l>
					<l>Gondolatával nem találkozám.</l>
					<l>Borzasztó siketítő csattanással,</l>
					<l>Amelynek óriási cápatorka</l>
					<l>Benyelte mind a többi hanghullámot,</l>
					<l>Kettéhasadt, megnyílt a föld alattam,</l>
					<l>S egy darabig sülyedtem, majd miként</l>
					<l>Kilőtt golyó furódtam át a légen,</l>
					<l>Mig a birokra kelt szelek közé</l>
					<l>Szorulva, lengedezve, megpihenve</l>
					<l>Lélekzetet vehettem... Dübörögve</l>
					<l>Jött ezután egy darab oceánnak</l>
					<l>Csörgőkigyófarokként mérgesen</l>
					<l>Az égre csapkodó, tajtékozó</l>
					<l>Hulláma és hátára kapva vitt</l>
					<l>Tovább-tovább, lassudva egyre, míg,</l>
					<l>Gondos, figyelmes anyaként alám</l>
					<l>Gyöngéden csusztatott száraz sziget</l>
					<l>Lágy pázsitvánkosára fektetett.</l>
					<l>Az óriási bombaként az ürben</l>
					<l>Szétrobbanó földgömb egy-egy darabja</l>
					<l>Forgott körültem, mint betanitott</l>
					<l>Vérengző vadak a szelíditő</l>
					<l>Mester körül, kimélve óvatosan engem;</l>
					<l>Miként ha mélyebb rendszer volna e</l>
					<l>Borzasztón nagyszerű keveredésben</l>
					<l>S központja volnék eme látszatos</l>
					<l>Zűrnek, zavarnak. Napvilág, sötétség,</l>
					<l>Tűz, víz: hideg, meleg; szirt s jéghegyek,</l>
					<l>Füst, hamu és porfellegek csoportja</l>
					<l>Váltotta gyorsan űzve, hajtva egymást.</l>
					<l>Láttam korommá égett ősvadont,</l>
					<l>Aljában összesült embercsoportok</l>
					<l>Fekete hullahalmai feküdtek</l>
					<l>Alig ismerhetőleg, mint kirántott</l>
					<l>S a szakácsné gondatlansága folytán</l>
					<l>Szálkástól összeégetett sügérek.</l>
					<l>Szétrobbanó röppentyü tarkabarka</l>
					<l>Sziporkarajjaként forgott körültem</l>
					<l>Az elemeknek zagyva keveréke.</l>
					<l>A tűzre víz, a vízre tűz; fölváltva,</l>
					<l>Ellensulyozva ereimben egymás</l>
					<l>Hatását: lökve-kapva engemet,</l>
					<l>Egymásnak adogatva kézről-kézre</l>
					<l>Mint kerekesdit játszó iskolás</l>
					<l>Fiúk a labdát; edzve testemet,</l>
					<l>Mint a kovácsok szokták a vasat.</l>
					<l>Tüzes felhőkre zúgva-búgva, mint</l>
					<l>Ezernyi vad bölény felbőszitett</l>
					<l>Csordája, jött a tengerár, tajtékzó</l>
					<l>Hullámsörényét rázva, eltiporva,</l>
					<l>Hátára kapva, keresztül-kasul</l>
					<l>Dobálva rajta embert, állatot.</l>
					<l>Palota és templomtetők verődtek</l>
					<l>S mint a tojáshéj töredeztek össze.</l>
					<l>Nyilvánvaló volt, hogy közelg a zűr</l>
					<l>Teljességének tizenkettedik,</l>
					<l>A tökéletes elsötétedés</l>
					<l>Öldöklő s új világot alkotó</l>
					<l>Órája... Össze-vissza keveredtek</l>
					<l>Apróra már az elemek maguk.</l>
					<l>Forrott az új világ, mint óriási</l>
					<l>Hordó szüretkor s szórta sűrüen</l>
					<l>Magábul a seprőt, sarat, sokáig;</l>
					<l>Míg végre aztán kezde üllepedni,</l>
					<l>S egy-egy kimért központ körül, miként</l>
					<l>A méhraj a megszállt anya körül,</l>
					<l>Elkezde tömörülni a világ.</l>
					<l>Alakot öltve rendre sorakoznak</l>
					<l>A dolgok, mint szilárd zászlók körül</l>
					<l>Pèlè méle roham után a katonák.</l>
					<l>A víznek árja száll alább-alább</l>
					<l>S mint egykor Afrodíte a habokból,</l>
					<l>Merült föl a már medreikbe térő</l>
					<l>Vizekből az a föld-oáz, az a</l>
					<l>Tündérsziget, mely írmagul maradt</l>
					<l>...Paradicsomkertnek talán... számomra...?</l>
					<l>Hah! Végre valahára hát?</l>
				</lg>
				<lg>
					<l>Igen.</l>
					<l>Kétségkivül. Hisz egyedül vagyunk.</l>
					<l>Tudniillik egyedül... Izidórával!</l>
					<l>Hiszen mindegyikünk csupán csak egy fél</l>
					<l>Magában; a két fél tesz egy egészet.</l>
					<l>Mely egymást sokszorozva adja majd</l>
					<l>A milliókat késő századokban.</l>
					<l>(Álomvilág, tündérvilág csalóka,</l>
					<l>Mindenható szeszélyes szabadalma:</l>
					<l>Határtalan, merész, bohó remények!)</l>
					<l>Még éjhomály köpenybe burkolózva</l>
					<l>Szenderg az új világ, mint szűz leány;</l>
					<l>De már közelg szerelmes vőlegénye,</l>
					<l>Az üdve érzetében ragyogó nap,</l>
					<l>S kéjvágytól reszkető biborsugár,</l>
					<l>Ujjaival tapogatózva, lopva mind</l>
					<l>Fölebb-fölebb lebbenti, tolja az</l>
					<l>Ingerlő bájakat fedő lepelt...</l>
					<l>Épen miként magam - a jó- és rossz-tudás</l>
					<l>Fájának ernyő ágait, melyek</l>
					<l>Közül, mint éjből a Kaukázus</l>
					<l>Hócsúcsai, midőn a hasadó</l>
					<l>Hajnalnak első lángja önti el:</l>
					<l>Fénylett ki Izidóra pongyolája,</l>
					<l>S a lángoló fürt hattyuvállakon...</l>
					<l>Mert notabene - meg kell vallanom -</l>
					<l>Egy kis különbség volt a biblia</l>
					<l>S új édenem közt; nevezetesen</l>
					<l>Az érdekes fügefalevelet,</l>
					<l>A cselszövő kigyót és átalán a</l>
					<l>Szaloni öltözéket illetőleg. -</l>
					<l>Ugyanis a fügefalevél helyett</l>
					<l>Virághimes hálószövet födé</l>
					<l>Féltékenyül az idomok csodáit.</l>
					<l>A lég, az most is balzsamot lehellt.</l>
					<l>Fölséges, ünnepélyes volt a táj;</l>
					<l>Szent volt a béke, mint a szentegyházban.</l>
					<l>Az ébredő madársereg dala</l>
					<l>Mint hálaima áhitatszerűn;</l>
					<l>Szűzen fogant virágok illata</l>
					<l>Mint áldozattömjén szállt ég felé... Ah</l>
					<l>Még most is reszketek minden tagomban,</l>
					<l>Még most is érzem a kéj borzadályát,</l>
					<l>Mely mint az egykori, az első éden</l>
					<l>Kigyója járja át egész valómat.</l>
					<l>Valóban, itt nem volt kigyóra szükség;</l>
					<l>Ellenkezőleg... mintha láttam volna,</l>
					<l>Sőt pláne tán hallottam is suhogni</l>
					<l>Fejem fölött fenyegetve, intve</l>
					<l>Esdeklő cherubok lángpallosát... de épen</l>
					<l>E rettenetes tilalom, ez az</l>
					<l>Irtóztató nagy büntetés, a táj</l>
					<l>Szentsége, csöndje, szűz ártatlansága;</l>
					<l>A gondolat, hogy mekkora lehet</l>
					<l>A kéj, amelyet ekként tiltanak</l>
					<l>S az örök kárhozat pokoltüzével</l>
					<l>Fenyítnek istenek - nyilván mivel</l>
					<l>Ezzel magát a hetedik eget,</l>
					<l>Annak legdrágább rejtekét, legédesb</l>
					<l>Mézét rabolja szemtelen halandó -</l>
					<l>És végre Izidóra ittasító,</l>
					<l>Rohamra lelkesítő bájai,</l>
					<l>Fényének égő napszurásai</l>
					<l>Megkábitottak és már-már tilos,</l>
					<l>Szentségtörő merényre bőszitettek.</l>
					<l>S csak egy kis játszi szellő mente meg;</l>
					<l>Tán sóhajom, fojtott lélekzetemnek</l>
					<l>Mintegy utolsó lobbanása mely -</l>
					<l>Majd vágyban égő lelkem tépte ki -</l>
					<l>Lebegteté a finom és ezernyi</l>
					<l>Legfényesebb pillangó szárnyiból</l>
					<l>Szövött lepelt, midőn alatta, hah!</l>
					<l>Szentséges ég! - bősz rémület fogott el -</l>
					<l>És mint midőn a kitörő Vezúv</l>
					<l>Parázsszerű láváját még sürűbb</l>
					<l>Jégzápor oltja el s mereszti meg:</l>
					<l>Fagyasztá jéggé még imént tilos</l>
					<l>Kéjvágy tüzétől forró véremet</l>
					<l>A gondolat, rettentő sejtelem,</l>
					<l>Hogy Izidóra halva van, megölve!</l>
					<l>A sziv mögött, vagy kissé tán alantabb,</l>
					<l>Nagyságra, színre egy epernyi bimbó,</l>
					<l>Egy tőrszuráshoz teljesen hasonló! -</l>
					<l>Meghalt! Megölték... irigy istenek...</l>
					<l>Mint tiszta égből hirtelen, váratlan</l>
					<l>Lecsattanó villám hatott velőmbe</l>
					<l>E gondolat és szintoly hirtelen</l>
					<l>Ijedten s fájdalomtól görcsösen</l>
					<l>Vonagló ajkaimmal csókolám</l>
					<l>A sebnek vélt jelet, midőn alig hogy épen</l>
					<l>Örömlövésként dobbanó szivemmel</l>
					<l>Fölismerém a végzetes csalódást,</l>
					<l>Szégyen s haragtól villámló szemekkel</l>
					<l>Ijedt föl Izidóra éleset</l>
					<l>Sikoltva...</l>
				</lg>
				<p>II</p>
				<lg>
					<l>Hah! mi különös, csodás,</l>
					<l>Mi bűvöletes álom! Kusza bár,</l>
					<l>Összhang s aránytalan, mint minden álom;</l>
					<l>De mennyi és mily élénk látomány!</l>
					<l>Minő világos láthatár; mi mély,</l>
					<l>Valóhű érzés, indulat... valóban,</l>
					<l>Alig hivém egy darabig, hogy ébren,</l>
					<l>Hogy most van ébren lelkem, oly közel járt</l>
					<l>Vagy épen össze is ölelkezett</l>
					<l>És táncra kelt az álom a valóval.</l>
					<l>De csakhamar jelentkezett a zord</l>
					<l>Való - a fájdalom nyilában, melyet az</l>
					<l>Ártatlan és boldog szivek barátja,</l>
					<l>A lelkiismeret gyötörtjei,</l>
					<l>Az elitéltek, földi kárhozottak</l>
					<l>Siralomházi porkolábja lőtt</l>
					<l>Vérző szivembe... Oh, igen, a hajnal,</l>
					<l>Az öröm és boldogság istennője,</l>
					<l>A tiszta szívüek, ártatlanok</l>
					<l>E bölcsőringató szelid dajkája:</l>
					<l>Kérlelhetetlen vallató birája,</l>
					<l>Kínpadra fektető hóhérlegénye</l>
					<l>A bűnnek, fájdalomnak egyaránt -</l>
					<l>Első sugára, mint a hentes kése,</l>
					<l>Hatol be a szendergő öntudat</l>
					<l>Szivébe s onnan visszaröppenőben</l>
					<l>Lerántja róla a könyörülő</l>
					<l>Álom nyugasztaló lágy szemfedőjét.</l>
					<l>Eszembe hozta nekem is azonnal</l>
					<l>Elátkozottságomnak tudatát.</l>
					<l>A tegnap átkát, Izidóra gyilkos</l>
					<l>Gúnykacaját, halálitéletem,</l>
					<l>Mely mint a cherubim lángpallosa,</l>
					<l>Viszonozatlan epedés pokol</l>
					<l>Tüzére - tán örökre - kárhozottat</l>
					<l>Űzött ki a szerelem édenéből.</l>
					<l>De nem, azért sem. Ah, az nem lehet...</l>
					<l>A szenvedélynek, mely határtalan,</l>
					<l>Áldása, átka, elmaradhatatlan</l>
					<l>Barátja a határtalan remény,</l>
					<l>Mely bár uszítja, bátorítja is:</l>
					<l>Nem engedi lemondani, de másrészt</l>
					<l>Kétségbeesni sem... Vérmes szivem</l>
					<l>Legmélyebb rejtekében, nagy titokban</l>
					<l>- (Elbújhatott, hisz egy kis szikra volt csak)</l>
					<l>Élt egy kis törpe tündér, hallgatag</l>
					<l>(Mert félt szegényke untalan, rideg</l>
					<l>Elmém leharsogó gúnykacajától) -</l>
					<l>Mely nem hitt a csodákban - másokért;</l>
					<l>De hogyha bajba estem, mély örvénybe,</l>
					<l>Amelynek szélein megállt a bokros,</l>
					<l>A gyáva ész, s elhagyta kacagó</l>
					<l>Kedély, nem találva kiutat</l>
					<l>S kész volt lerakni fegyverét föltétlen;</l>
					<l>Ilyenkor aztán ő volt a legény,</l>
					<l>S a rémülettől megdermedt érzékek</l>
					<l>Köznémasága közben megszólamlott.</l>
					<l>S merészen sugdosá: “bátorság, hit, remény!</l>
					<l>Csodálatos az úrnak útja olykor.</l>
					<l>S ha másként nem lehet, ha csoda kell,</l>
					<l>Ha soha másért nem történt csoda,</l>
					<l>Hát most történik az s megmenekülsz;</l>
					<l>Hanem azért mozogjunk ám magunk is!”</l>
					<l>Nos ez a kis szikrányi gnóm előállt</l>
					<l>Ezuttal is és egyre sugdosott:</l>
					<l>“Ne hagyd magad, még minden jóra válik!”</l>
					<l>S én letörülve a halálveríték</l>
					<l>Jéggyöngyeit arcomról, eh bien!</l>
					<l>Mondám magamban, a dologra hát.</l>
					<l>Ki tudja, hátha mégis, mindamellett?</l>
					<l>S elvégre voltaképen, s ami több,</l>
					<l>Hát mit vétett ez álom? Nem elég-e</l>
					<l>Csodának már ez is?</l>
				</lg>
				<lg>
					<l>Igen, igen...</l>
					<l>Mire való is volna még, tovább</l>
					<l>Csűrnöm, csavarnom? Úgy van, úgy,</l>
					<l>Ez álom itt bejátszott a valóba;</l>
					<l>Ezen fordult meg a dolog, övé volt</l>
					<l>Az egyik főszerep, a cselszövőé,</l>
					<l>Vagy ám ha központnak magam tekintem,</l>
					<l>A megmentőé... Nem sejtém ugyan,</l>
					<l>Midőn leírtam, hogy miként, mi lesz,</l>
					<l>S egyáltalán ha lesz-e fejleménye?</l>
					<l>De meg nem állhatám, hogy le ne írjam,</l>
					<l>S ha már leírtam, hogy felolvasom</l>
					<l>Izidórának gondolám hisz ez,</l>
					<l>Ha nem egyéb, jó tréfa lesz; nos aztán</l>
					<l>Ebből következik a többi; el tehát</l>
					<l>Minél előbb... úgy, úgy, hanem... hanem</l>
					<l>Izidórához? Hát igen, bizony!</l>
					<l>Ohó, de ez nem ment ám oly hamar.</l>
					<l>Elindulék, hányszor, magam se tom.</l>
					<l>Útközbe rendesen kitört a nyilt</l>
					<l>Belháboru lelkemben, s féluton</l>
					<l>Tökéletes fejetlenségbe ment át.</l>
					<l>Megsértett büszkeségem lázadott föl,</l>
					<l>Ez a halálosan sebzett oroszlán,</l>
					<l>Uralkodó szerelmem törhetetlen</l>
					<l>Zsarnok szeszélye, bősz önkénye ellen.</l>
					<l>“Gyalázatos, bélpoklos, szemtelen,</l>
					<l>Kiebrudalt tolakodó” kiáltá.</l>
					<l>“Te mesebeli fölfuvalkodott</l>
					<l>Tehetlen béka!” felelé amaz,</l>
					<l>S így mint akit két egyenlő erő,</l>
					<l>Ellenkező irányba vonz, se té</l>
					<l>Se tova nem mehettem, s végre is</l>
					<l>Valamely idegen segéderő</l>
					<l>Külső hatalmi beavatkozás</l>
					<l>Véletlen, meglepő találkozás,</l>
					<l>Sürgős teendő, botrány, csődület</l>
					<l>S egyéb esetleg mente ki a bajból...</l>
				</lg>
				<lg>
					<l>Igy foly ez a szerelem és hiúság,</l>
					<l>Ez a vér és velő közötti harc.</l>
					<l>A szenvedély, e vad haramia,</l>
					<l>Ez esztelen, vak, önző kéjdühönc,</l>
					<l>Ki vérbeforgó szemeivel a</l>
					<l>Legközelebbi percet látja csak,</l>
					<l>S annak bizonytalan gyönyöreért</l>
					<l>Jövőt, ha kell becsületet föláldoz -</l>
					<l>Fenyegetőzni kezde hangosan,</l>
					<l>Hogy ha nem enged a makacskodó ész,</l>
					<l>E derék várparancsnok, végre ő</l>
					<l>Üszköt vet a lőportoronyba készebb</l>
					<l>És a romok közé temetkezik!</l>
					<l>S már magam is kezdtem belátni, hogy</l>
					<l>E szörnyü belső harcban tönkre megy</l>
					<l>Egyéni kis világom, birodalmam,</l>
					<l>És már gyülölni kezdtem Izidórát;</l>
					<l>De csak miként vakbuzgó vértanu</l>
					<l>A máglya lángját, melyről azt hiszi,</l>
					<l>Hogy annak szárnyain az örök üdv</l>
					<l>Menyországába emelkedhetik.</l>
				</lg>
				<lg>
					<l>Már szinte eltölt egy fél század</l>
					<l>- Naptári félhó - e huza-vonában,</l>
					<l>Midőn szilveszteréji bűvös álmom</l>
					<l>Véglátományán tépelődve, épen</l>
					<l>Egy még homályos, névtelen remény,</l>
					<l>Mint egy még ismeretlen üstökös</l>
					<l>Csillagja tűnt föl lelkem éjjelén.</l>
					<l>Hah! hátha e jelképes látomány</l>
					<l>Valót jelent? Ha Izidóra már...!</l>
					<l>Ah akkor... akkor... ő nekem valóban</l>
					<l>Meg volna halva!... eltemetve, és</l>
					<l>Halála fájna már, de csak halála!</l>
					<l>És a halál fájdalma bármi nagy,</l>
					<l>De elviselhető... S én újra élnék,</l>
					<l>Titáni átkos szenvedély nekül,</l>
					<l>De boldogan, vidáman, szabadon,</l>
					<l>Mint annyi irigyelt boldog filiszter,</l>
					<l>Mint más közönséges veréb a tóban,</l>
					<l>Mely ingó nádról ingó nádra száll...</l>
					<l>Igen, e próba nem fog ártani,</l>
					<l>Ha nem használna is. El, el...</l>
				</lg>
				<lg>
					<l>De még mi több? E végzetes napon</l>
					<l>Tetézetül egy illatos levelke</l>
					<l>Izidórától... bár hideg, simán</l>
					<l>Udvarias, de mégis kérlelő;</l>
					<l>A gúnykacajjal sértett illemet</l>
					<l>Engesztelő... (tehát nem tégedet,</l>
					<l>Sugá még mindig bosszulihegő</l>
					<l>Önérzetem); kimaradásomon</l>
					<l>Sajnálkozó - szellemdús társaságom</l>
					<l>Élvét kikérő (mélységes pokol</l>
					<l>Eméssze meg a szellemet! Sziszegte</l>
					<l>Érzékiségem paradicsomi</l>
					<l>Kigyója mérgesen - mit ér, ha tested</l>
					<l>Egy ujjnyi íze sem tetszik neki?</l>
					<l>Dicsérte volna egy hajszáladat,</l>
					<l>Ez többet érne...) És hogy mennyire</l>
					<l>Óhajt már látni (lábai előtt,</l>
					<l>Mint Caesar a színkör viadorát,</l>
					<l>Ki halni menve, üdvözölje őt...)</l>
					<l>De már hiába minden... dictum factum,</l>
					<l>A vége mégis az lett, hogy hogyan nem?</l>
					<l>Egyszerre csak kezemben a kilincs,</l>
					<l>Megnyomtam és beléptem... ott valék.</l>
					<l>Előttem álla Izidóra... vagy tán</l>
					<l>Én álltam őelőtte... nonchalant</l>
					<l>Mindketten, mondhatom; ma is csodálom.</l>
					<l>Sőt hiszitek vagy nem, de szent igaz,</l>
					<l>Még Izidóra is csodálkozott</l>
					<l>Előkelő egykedvűségemen...</l>
					<l>Titokzatos, homályos, ám de annál</l>
					<l>Csodálatosb hatásu előérzet</l>
					<l>Emelgeté szivem, mint gáz a gömböt...</l>
					<l>Mint hazajáró szellem, drámai</l>
					<l>Pathoszt csufolva, mély, kísértetes</l>
					<l>Hangból: “Eljöttem látni önt</l>
					<l>Még egyszer és utószor, Izidóra!”</l>
					<l>Mondám a tréfát megkacagva végül...</l>
					<l>Mint a királytigris, mely játszadozva</l>
					<l>El-elbocsátja hörgő áldozatját,</l>
					<l>Rettenve kap utána, látva, hogy</l>
					<l>Az még utóbb elmenekül... e hang</l>
					<l>Meglepte és hökkenté Izidórát.</l>
					<l>Az isteneknek s átalán a trónok</l>
					<l>Lakóinak az égen, mint a földön,</l>
					<l>Akkép a szépség királynőinek</l>
					<l>Véráldozat kell és ha nem egyébnek,</l>
					<l>Ennek talán jó lettem volna én is.</l>
					<l>S most már nem is vagyok kétségbeesve?</l>
					<l>Ez fenyítésre méltó lázadás,</l>
					<l>Melynek csiráját el kell fojtani...</l>
				</lg>
				<lg>
					<l>És mint kelet buja virágai</l>
					<l>Üvegházának nyitott ajtaján</l>
					<l>Kitóduló, bódító illatár:</l>
					<l>Zudult reám a bájok s kellemek</l>
					<l>Ármány hadának leverő zöme.</l>
					<l>“Kétségkivül jól tölté napjait!</l>
					<l>Talán föl is találta végre már</l>
					<l>Az eszményt, aki boldogítni képes?”</l>
					<l>“Találni olykor nem is oly nehéz;</l>
					<l>Mint a találtat elveszíteni.”</l>
					<l>Ekként a szóra szó következett.</l>
					<l>Dicsérte verseim, mint rendesen.</l>
					<l>A költeményt, ha az nem is egyéb,</l>
					<l>Mint magasb széptevés kötött beszédben -</l>
					<l>Kedvelte, mint a bálzenét, anélkül;</l>
					<l>Hogy táncra kelni vágynék a zenésszel.</l>
					<l>A borban és a versben az igazság.</l>
					<l>Ezt tudta jól s kiváncsi volt igen:</l>
					<l>Nem fogja-e meghazudtolni jól</l>
					<l>Erőszakolt egykedvüségemet</l>
					<l>A régi szenvedély a költeményben?</l>
					<l>De verseményem pókhálója most</l>
					<l>Ez egyszer nem szerzőjét fogta meg.</l>
					<l>Ellenkezőleg, kiszabaditott</l>
					<l>Szörny szenvedélyem kötelékiből,</l>
					<l>Mely mint egy óriás hurokkigyó</l>
					<l>Megfojtott volna már előbb-utóbb...</l>
					<l>Most is, hogy Izidóra angyalarccal</l>
					<l>Sátánkodott, incselkedett velem;</l>
					<l>Előszedé szépsége tárházának</l>
					<l>Legbűvösebb, rejtettebb kincseit;</l>
					<l>Felém legyinte olykor, tiltakozva</l>
					<l>Bók és guny ellen gyermeteg makranccal;</l>
					<l>Hozzám hajolt, közel, kiállhatatlan,</l>
					<l>Izzón közel... hogy láthatám, miként</l>
					<l>Vet árnyat a vékony, finom pehelyszál</l>
					<l>Fehérlő válla, karja tűkörében;</l>
					<l>Arany hajának lángja lobogott,</l>
					<l>Mint midőn nyári éjben, szakadatlan</l>
					<l>Villám tüzében égni látszik ég, föld...</l>
					<l>Reám ereszté balzsamos lehének</l>
					<l>Gyémántszivet megolvasztó kohóját...</l>
					<l>Egy szóval széditő volt, mint az örvény</l>
					<l>A Lomnic élén, ezer ölnyi mélység</l>
					<l>És ama zúgó Tarpatak fölött,</l>
					<l>Mely mint őrült menyasszony a templombul,</l>
					<l>Réme sikoltozással fut ki a természet</l>
					<l>E nagyszerű szentegyház-ajtaján...</l>
					<l>Ezuttal is, mondom, el-elfogott</l>
					<l>Az alig visszafojtható gyönyörvágy</l>
					<l>Rabláncait tépő tigris-dühe,</l>
					<l>S csak isten őrizett a gyávaságtól,</l>
					<l>Hogy illem- és lovagtörvényt felejtve</l>
					<l>Meg nem rohantam, mint egy útonálló</l>
					<l>S ki nem raboltam Izidóra tündér</l>
					<l>Szépsége rejtett kincseit...</l>
					<l>Valóba</l>
					<l>Csak isten őrizett meg. Költeményem</l>
					<l>Paradicsomi részletéhez értem.</l>
					<l>A műi szempont és költőszabadság</l>
					<l>Ezuttal egy kissé szokatlanabbul,</l>
					<l>Mint mondják, “antik” pőre jelmeze;</l>
					<l>A jelenet, az ötletek kisértő</l>
					<l>Alkalmisága csiklandozni kezdett.</l>
					<l>És Izidóra maga is a tréfát</l>
					<l>Fölbátorító játszi hangulatban</l>
					<l>Hallgatta és úgy vette az egészet,</l>
					<l>Mint egy mükedvelő előadást,</l>
					<l>De mely ezúttal olyan véget ért,</l>
					<l>Mint amidőn az egyik főszereplő</l>
					<l>Elájul és le kell bocsájtani</l>
					<l>Idő előtt a függönyt... E soroknál:</l>
					<l>“A szív alatt, az hogy kissé alantabb,</l>
					<l>Nagyságra, szinre egy epernyi bimbó,</l>
					<l>Egy tőrszúráshoz teljesen hasonló” -</l>
					<l>A katasztrófa bekövetkezett, mert</l>
					<l>“Szégyen s haragtól villámló szemekkel</l>
					<l>Ijedt föl Izidóra éleset</l>
					<l>Sikoltva” - ahhoz teljesen hasonlót,</l>
					<l>Mely bűvös álmom ébresztője volt,</l>
					<l>Olyannyira, hogy percig azt hivém:</l>
					<l>Tán most is álmodom; mert nem csupán</l>
					<l>A hang, de minden mozdulat, arcjáték</l>
					<l>És öltözék hajszálig ugyanaz volt...</l>
					<l>S a babonaság aggodalma szállt meg.</l>
					<l>Mi különös, csodás hasonlatosság!</l>
					<l>Mondám Izidórának, álmélkodva,</l>
					<l>Ki észrevenni látszék a kelepcét,</l>
					<l>És hirtelen mosolyt erőtetett;</l>
					<l>De hasztalan, mert amint láthatólag</l>
					<l>Folyton tünődött, űzve-fűzve baljós</l>
					<l>Találgatások eszmeszálait,</l>
					<l>Mindegyre jobban elborult; egyszerre</l>
					<l>Mintegy kétségbeesve, izgatottan,</l>
					<l>Haragtól fuldokolva, lángoló</l>
					<l>Arcát kezébe rejtve, szótalan</l>
					<l>Rohant a váró termen át, amelybe</l>
					<l>Ép akkor lépe gróf Kievszky Oszkár,</l>
					<l>Dárdások hadnagya, ki állítólag</l>
					<l>Már főhadnagy lehetne régen,</l>
					<l>Holott még nagy korát sem érte el -</l>
					<l>Ha oly igen veszett fene gyerek,</l>
					<l>Párbajdühönc, botrány- és stikli- hős</l>
					<l>Nem volna és egyáltalán s kiváltkép</l>
					<l>Ha kevesebbet lovagolna váltón,</l>
					<l>Mint séta-ménen, bárha ezzel is</l>
					<l>Megszolgáltatja jól az abrakot.</l>
					<l>A pillanat eléggé színi volt.</l>
					<l>A dárdás hadnagy úr majd kétfelé vált,</l>
					<l>Egy kérdő és egy felkiáltójellé;</l>
					<l>Miként ha mondta volna: Ugyan, úgy-e?</l>
					<l>S rögtön reá: de hiszen ez lehetetlen!...</l>
					<l>S önhitt, kicsinylő gúnymosollyal ajkán,</l>
					<l>De mindazonáltal fenyegető</l>
					<l>Pillantást vetve rám, követte Izidórát.</l>
					<l>S a szoba, Izidóra harmadik -</l>
					<l>(Pipere és háló) szobája - ajtaját</l>
					<l>Önkéntelen s talán nem szándékosan</l>
					<l>Előttem és maga mögött betette,</l>
					<l>Nem sejtve, hogy mi vár ott benn reá:</l>
					<l>“Ön nyomorú, alávaló!” - rezgett ki</l>
					<l>A kis szobából Izidóra hangja,</l>
					<l>Feleletül a kérdő hadnagy úrnak...</l>
				</lg>
				<p>III</p>
				<lg>
					<l>És én siettem, ki a levegőre,</l>
					<l>Minél üdébb, minél több levegőre!</l>
					<l>Ki, ki a végtelen égbolt alá!</l>
					<l>A Rigi tetejére... Levegőt,</l>
					<l>Magányt! ha bár csak egy órára is,</l>
					<l>De rögtön... És hol, hol nem, tudja ég,</l>
					<l>Erdőn, mezőn bolyongtam össze-vissza,</l>
					<l>Hogy meddig, azt se tom, csak azt, hogy</l>
					<l>Lakomba érve “Gróf Kievszky Oszkár</l>
					<l>Dzsidás alhadnagy” névjegyét találtam</l>
					<l>Előszobám ajtaján, rá írva:</l>
					<l>“Sürgős ügy, fontos, becsületbeli,</l>
					<l>Holnap tiz órakor - legmélyebb tisztelettel.”</l>
					<l>Most már világos, teljesen világos!</l>
					<l>Álmom való s most Izidóra azt</l>
					<l>Gyanítja, hogy titkát a hadnagy, e</l>
					<l>Hiú dicsekedő árulta el;</l>
					<l>S ha így van, akkor mondhatom, hogy: “meghalt</l>
					<l>A király - éljen a király!” Oh, akkor</l>
					<l>Szabad vagyok s egyáltalán megmentve,</l>
					<l>S enyim megint e szép kerek világ!</l>
					<l>Meghalt a kérlelhetlen szívü zsarnok,</l>
					<l>Gyilkos szeszélyü kényuralkodó.</l>
					<l>Hideg márványszoborrá változott</l>
					<l>Az élve istenített, hőn imádott</l>
					<l>Fölséges eszmény - Izidóra, a szűz</l>
					<l>Csak annyi már nekem, mint valamely</l>
					<l>Középkor bajnokának az a nyíl,</l>
					<l>Mely legkegyetlenebbül fájt, midőn</l>
					<l>Merész baráti kéz kiszakította</l>
					<l>Kebléből; és eltette, őrzi bár,</l>
					<l>Elrejtve szem elől, ereklyeként,</l>
					<l>De nézni, emlékezni sem szeret rá.</l>
					<l>Pontban tíz órakor megjött a hadnagy,</l>
					<l>Boszú s harag tüzét lihegve, fújva</l>
					<l>Mint vezetőtlen elszalasztott mozdony,</l>
					<l>Mely törve-zúzva ront a pályafőre.</l>
					<l>Én arra voltam elkészülve, hogy</l>
					<l>Bevezetésül mindenek előtt</l>
					<l>Pisztolyt szögez mellemnek. Hát pedig</l>
					<l>Csak megölelt, megcsókolt, jobbomat</l>
					<l>Nyájas dühvel megrázogatva, kért,</l>
					<l>Legyünk mi eztán te s tu cimborák;</l>
					<l>Hisz végre most már boldogtalanok</l>
					<l>Vagyunk mi mind a ketten egyaránt,</l>
					<l>Azaz hogy voltaképen azt se tudjuk,</l>
					<l>Hogy melyikünk a boldogtalanabb?</l>
					<l>Aztán leült. “Barátom megfulok;”</l>
					<l>S nyakkendőjét tágítva, duzzadó</l>
					<l>Erére mutatott: “Láthadd magad,</l>
					<l>Megfulladok, ha még ma nem ölök.</l>
					<l>Hogy kit? tudod, sőt csak te tudod épen.</l>
					<l>Avvagy talán már végezél vele</l>
					<l>Bajtárs, magad? Bár nem tudom, csupán</l>
					<l>Csak gondolom, hogy, fájdalom! - igen</l>
					<l>Most már azt mondom én is, fájdalom! -</l>
					<l>Önzőbb okod hiányzott erre, ámde</l>
					<l>Ha jól fogom föl szenvedélyed és</l>
					<l>Lovagiasságod magasb mivoltát...</l>
					<l>Az sem lehetlen... De ha mint ohajtom,</l>
					<l>Mert én szeretném vérét ontani,</l>
					<l>Mert nekem van sokkal nagyobb szükségem</l>
					<l>Vérére gyógyszerül... ha él, nevezd meg...”</l>
					<l>“De kit? nem értelek...”</l>
				</lg>
				<lg>
					<l>“De kit? S te még</l>
					<l>Ezt kérdezed... De hát - barátom!” -</l>
					<l>Mondá bizalmasan suttogva, és</l>
					<l>Közelb hajolva hozzám: “úgy-e bár</l>
					<l>Én nem mondtam neked... tehát ha én nem,</l>
					<l>Okvetlen egy más árulhatta el csak</l>
					<l>Neked a titkot, Izidóra titkát -</l>
					<l>Ama jelet, egy lázas pillanat</l>
					<l>Emlékét illetőleg, melyről eddig</l>
					<l>Azt hittem, hogy csak én ismerhetem</l>
					<l>Egyedül én és senki más e földön. -</l>
					<l>És e gazember, aki üdvömet</l>
					<l>S egy nő becsületét rabolta meg,</l>
					<l>Patvarba! meg kell ölnöm, ezt, remélem</l>
					<l>Természetesnek láthatod magad,</l>
					<l>És úgy hiszem, magadnak sem lehet</l>
					<l>Okod kimélni és sajnálni őt...”</l>
					<l>Igy ő, a kedves hadnagy, voltakép a</l>
					<l>Legrettenetesebb “enfant terrible”.</l>
					<l>Tehát most már való, kétségtelen...</l>
					<l>Mit érezék? Egyszerre szálla el</l>
					<l>Szivemből, mint kialvó fáklya füstje,</l>
					<l>A szenvedély... e telhetlen kigyó,</l>
					<l>Mit javas asszony ördöngös szavakkal</l>
					<l>Olvas ki a már haldokló gyerekből.</l>
					<l>S beköltözött, fészket rakott helyén</l>
					<l>Egy másik, egy még bőszebb szörnyeteg:</l>
					<l>A zöldszemű féltés ikernővére,</l>
					<l>A meggyalázott, kirabolt, kétségbe</l>
					<l>Ejtett, irigy érzékiség boszu</l>
					<l>Érzelme... Hah! most már megegyezünk,</l>
					<l>Valóban; egy az indulat, amely</l>
					<l>Egymáshoz űz, mint szél a két vihar</l>
					<l>Felhőt, hogy villámharcra keljenek.</l>
					<l>Az afrikai oroszlánok éhe,</l>
					<l>A bengali tigris vérszomja csak</l>
					<l>Szunyogcsipés okozta viszketegség</l>
					<l>Az irigység és boszuvágyhoz képest,</l>
					<l>Amellyel szívemet megmérgezé</l>
					<l>A rettenetes gondolat nyila:</l>
					<l>Hogy ím, ez ember, ím e földi lény,</l>
					<l>Még csak nem is félisten, legalább</l>
					<l>Épen nem annak született, de hajh</l>
					<l>Azzá emelkedett, átistenült</l>
					<l>A legfelségesebb kéj hetedik</l>
					<l>Egében -, és még ő dühöng! Miként</l>
					<l>Ha Jupiter dühöngne amiatt,</l>
					<l>Hogy vannak istenek mögötte és</l>
					<l>Alatta, bár kisebbek és utána</l>
					<l>Következők!</l>
				</lg>
				<lg>
					<l>Ó, szenvedély csodája!</l>
					<l>Bámultam ezt az embert, ezt a férget,</l>
					<l>Mint egy tündérkirályt. Kerestem arcán,</l>
					<l>Szemében, ajkán a gyönyör nyomát,</l>
					<l>Feje körül a végtelen, nekem</l>
					<l>Elérhetlen szerencse dicssugárát,</l>
					<l>Melyet nem adtam volna a tiédért;</l>
					<l>Világtörténelem vakító napja,</l>
					<l>Legfényesebb költői álmot el-</l>
					<l>Homályosító földi nagyságeszmény,</l>
					<l>Ifjúi dicsvágyat kétségbeejtő,</l>
					<l>Kábító tünemény, Napoleon!</l>
					<l>Kimondhatatlan fájdalom fogott el.</l>
					<l>Mint napfogyatkozáskor, hirtelen</l>
					<l>Sötétült a világ... Szivemben egyrészt</l>
					<l>Sirattam és temettem Izidórát.</l>
					<l>Olyforma kínnal, mint erényes, jámbor</l>
					<l>Rokonság oly halottját, aki gyászos</l>
					<l>Szégyenhalállal mult ki a bitófán...</l>
					<l>Majd fölkelt vérbozontos fejjel a</l>
					<l>Sértett önérzet, a halálra sebzett,</l>
					<l>Kigúnyolt, porba gyúrt érzéki vágy,</l>
					<l>Boszút kiáltva, vért szomjazva írul,</l>
					<l>Égő sebére.</l>
					<l>Így tünődhetém</l>
					<l>Magam elé meredve szótlanul;</l>
					<l>És csak midőn egyszerre föltekinték,</l>
					<l>És láttam a válaszra váró hadnagy</l>
					<l>Színváltozását, arca iszonyát,</l>
					<l>Csak akkor jöttem észre és gyanítám,</l>
					<l>Hogy ő viszont arcomról olvasott,</l>
					<l>S mindent leolvasott, sőt voltaképen</l>
					<l>Még a valónál többet is...</l>
					<l>Igen,</l>
					<l>S ez jólesett szivemnek. S legkevésbé</l>
					<l>Sem igyekeztem elszéleszteni</l>
					<l>Sötét gyanúja villogó felhőjét.</l>
					<l>Hadd marja őt is kétszeres csalódás</l>
					<l>Méregfulánkja, hiszen összevéve</l>
					<l>E kettő sem tesz ki annyit, mint az a</l>
					<l>Vigasztalan, egyetlen gondolat,</l>
					<l>A száraz lelki fájdalom, melyet</l>
					<l>Nem gyógyithat meg semmi, semmi...</l>
				</lg>
				<lg>
					<l>“Úgy van,</l>
					<l>Barátom, igazad van. Ismerem</l>
					<l>Én jól e bajt. Ez a vér háborúja.</l>
					<l>Egyetlen s némi elégtétel itt, ha</l>
					<l>Kivágjuk a vért, hogy folyjon ki ott</l>
					<l>Szemünk előtt, hüljön ki és egyék föl</l>
					<l>A férgek; sőt még én tovább megyek:</l>
					<l>Megölném még a lelket is, hogy abban,</l>
					<l>Mint a letört virágnak illatában</l>
					<l>Ne élne, örökülne a bünös,</l>
					<l>A boldog pillanat emléke sem...!</l>
					<l>Oh hogyha lehetséges volna ez,</l>
					<l>Lemondanék az örök üdvösségről,</l>
					<l>Mely énnekem már úgyis elveszett.</l>
					<l>Sőt kárhozattá változtatta azt az</l>
					<l>Eltörölhetetlen emlékezet,</l>
					<l>S a rettenetes örök törvény átka,</l>
					<l>Hogy ami történt, azt meg nem történtté</l>
					<l>Mindenható Isten se teheti...”</l>
					<l>Elhallgaték, és a hadnagy se szólt.</l>
					<l>Kínos, feszes szünetnek csöndje állt be.</l>
				</lg>
				<lg>
					<l>Befagytunk mindaketten csontig... Végre</l>
					<l>A hadnagy kezde felhuzódni lassan</l>
					<l>Ültéből és sohajtva, tompa hangon</l>
					<l>Kérdé: “Tehát?...”</l>
					<l>“Szolgálatodra állok.”</l>
					<l>“Ma még?”</l>
				</lg>
				<lg>
					<l>“Azonnal. Indulunk a svájci</l>
					<l>Határra. Hozz kemény segédeket...”</l>
				</lg>
				<p>IV</p>
				<lg>
					<l>A hadnagy rettegett veszekedő</l>
					<l>Eszeveszett, merész verekedő,</l>
					<l>Pisztolyra kitünő lövő, de kardra</l>
					<l>- Mint a kötekedők legtöbbnyire -</l>
					<l>Egyáltalán nem volt müvész vivó.</l>
					<l>A mérkőzés helyén megfélemlítő</l>
					<l>Merészség; testerő, elménckedő</l>
					<l>Hidegvér hencegő fitogtatása;</l>
					<l>Csuklókötéstől önhitten lenéző</l>
					<l>Vonakodás: állás előtt kardéllel</l>
					<l>A levegőt fájdalmas szisszenésre</l>
					<l>Késztő vagdalkozás és több eféle</l>
					<l>Legénykedéssel szokta már előre</l>
					<l>Kivenni gyöngébb ellenfél szivét.</l>
					<l>Mi engem illet, én Keresztessyt</l>
					<l>Szorgalmasan, kitartón látogattam</l>
					<l>Öt éven át s fölényemért cserébe</l>
					<l>Részint feleletül ellenfelem</l>
					<l>Üres, hiú hühóira, megjegyzém,</l>
					<l>Hogy én csupán kezére dolgozom,</l>
					<l>Azonban ő vághat fejemre is.</l>
					<l>Kacajjal utasítá vissza ezt.</l>
					<l>De csakhamar megbánhatá, belátva</l>
					<l>Hogy ezzel a “hajrá”, saját egyetlen</l>
					<l>Előnyét adta föl... Növekvő dühhel</l>
					<l>Rohant elő vakon, mindannyiszor</l>
					<l>Karján az elővágások rovását</l>
					<l>Növelve egy ujabbal. A segédek</l>
					<l>Megálljt kiáltva közbe vágtak épen.</l>
					<l>Midőn kétségbeesve, víszabályt</l>
					<l>Mellőzve rám rohant, s míg balkezemmel</l>
					<l>Fogtam föl a fejemre mért csapást, ő</l>
					<l>Előre szegzett kardhegyembe dőlt.</l>
				</lg>
				<p>V</p>
				<lg>
					<l>A hadnagy eltemetve, haj de él</l>
					<l>És szerte jár-kel bennem a “titok”...</l>
					<l>Én azt hivém, hogy Izidóra most már</l>
					<l>Egy világrészben sem marad velem.</l>
					<l>Kerülni fog, gyülölni mint fegyenc</l>
					<l>Kerülni szokta messze azt az átkos</l>
					<l>Pelengért, mely előtt egykor pirult...</l>
					<l>De ép ellenkezőleg! mint az árnyék.</l>
					<l>Úgy követett bujós körutamon,</l>
					<l>Mit egyrészt kényszerűleg tettem, a</l>
					<l>Párbaj következtében, hogy kitérjek</l>
					<l>Szokás szerint az álszemérmes törvény,</l>
					<l>E sanda csősz elől, ki ily esetben</l>
					<l>Nem mindig oda vág, ahova néz;</l>
					<l>De néha mégis oda vág... Bejártam</l>
					<l>Helvétiának “hótakart tetőit”,</l>
					<l>Az olasz félsziget virányait;</l>
					<l>S a Rigi csúcsán a kelő napot.</l>
					<l>Palermo partján a lenyugodót</l>
					<l>Fosztotta meg bálványozóitól.</l>
					<l>Mindenki őt csodálta egyedül.</l>
					<l>Magam valék, ki magamat csodáltam:</l>
					<l>Hogy többé nem csodálom őt. Azonban</l>
					<l>Mégis csak gondosan kerültem őt,</l>
					<l>Kerültem illő istenfélelemmel;</l>
					<l>Mert végre hátha mégis... hátha mégse...</l>
					<l>Csak jobb a tűzzel mégse játszani,</l>
					<l>Nem festegetni falra a sátán - nét.</l>
					<l>De hasztalan, fölösleg aggalom.</l>
					<l>Mert vége volt mindennek, vége, vége!</l>
					<l>Elszállt szivemből mindörökre a</l>
					<l>Szűz tiszta szerelem fehér galambja.</l>
					<l>Leégtem; szén, por és kihült</l>
					<l>Korom vagyok, többé ki nem gyuladhatok,</l>
					<l>Míg föl nem épít új tavasz keze.</l>
					<l>De végre is miért követ ez a</l>
					<l>Kevély hölgy annyi messze földön át?</l>
					<l>Vajon mi célja, avagy indoka?</l>
					<l>Csodálatos! (azonban voltakép</l>
					<l>Természetes, mert hát ez a szélsőség</l>
					<l>Törvénye, mely a szenvedély létráján</l>
					<l>Csak a legfelső és legalsó</l>
					<l>Fokon jár) - ez sem érdekelt már többé!</l>
					<l>De végre egy ennél hatalmasabb</l>
					<l>Törvény, a nő iránti köteles</l>
					<l>Illem parancsolt, s ennek szót fogadva:</l>
					<l>Egy ragyogó szép nyári délután,</l>
					<l>Egy parti sétaerdő fái közt</l>
					<l>Találkozánk még egyszer és utószor.</l>
					<l>Gyönyörü nap volt; egy oly pillanat,</l>
					<l>Midőn az ifju természet maga</l>
					<l>A szerelemben üdvözölni látszik.</l>
					<l>Maga a nap, mint násza éjjelén</l>
					<l>Szűz csóktól ittasult boldog szerelmes,</l>
					<l>Úgy szórta égre-földre, szerteszét</l>
					<l>Dicsfénye aranyát, miként ha attól</l>
					<l>Félt volna, hogy megfojtja a gyönyör...</l>
					<l>Kéjillatot lehellt erdő-mező;</l>
					<l>Boldogság és örömnek fűszerével</l>
					<l>Volt telve s arra ingerelt a lég.</l>
					<l>Szerelme üdvösségéről beszélt</l>
					<l>Minden köröttünk, arról suttogott</l>
					<l>A buja lomb, s a lombon ringatózva</l>
					<l>Azt sírta, nyögte csalogány, galamb -</l>
					<l>S arról beszéle Izidóra is -</l>
					<l>Oly édesen, szelíd szemérmesen,</l>
					<l>Hogy szinte azt hivém, való s nem ármány.</l>
					<l>De én úgy érezém, hogy fagyni kezd</l>
					<l>S megáll a vér eremben! Mozdulatlan,</l>
					<l>Lidércnyomásszerü kinos feszélyben,</l>
					<l>Miként egy ősvilági kövület,</l>
					<l>Magam elé meredve ültem ott.</l>
					<l>Azonban alkonyult. Az árnyak nőttek.</l>
					<l>Valahol egy szomszéd falubeli</l>
					<l>Toronyban megkondultak a harangok.</l>
					<l>Legyőzhetetlen mélabú fogott el.</l>
					<l>“Mily andalitó összhang” - suttogám</l>
					<l>Tompán, nehézkesen. “Minő fölséges</l>
					<l>Tökélyű négyes hangkar e toronyban!...</l>
					<l>E föld valóban a dal és költészet</l>
					<l>Szülő hazája. Úgy tetszik nekem,</l>
					<l>Miként ha e torony négy ablakán</l>
					<l>A négy harang mint négy sötét barát</l>
					<l>E szörnyű szót zokogná untalan</l>
					<l>Egymás után, imaszerűn, feddhetlen</l>
					<l>Ütemben: el-mu-landó, el-mu-landó!”</l>
					<l>Mint a hózuzmarás virágbokor,</l>
					<l>Mit fagyos szél szakít ki, s visz tova,</l>
					<l>Suhogva távozott el Izidóra.</l>
					<l>Majd sebten visszatért és haloványan</l>
					<l>Remegve, fuldokolva, önfeledten,</l>
					<l>Haraggal, fájdalommal: “Istenemre!</l>
					<l>Tudom, mit gondol ön. De rút gyanúja,</l>
					<l>Az nem igaz! Nem, nem! Csalódik. Ön</l>
					<l>Hitetlen, üdvtelen... Meg fog győződni,</l>
					<l>Tudom, de majd későn” - sugá fülembe</l>
					<l>Vonagló ajkkal és egy nagy nehéz</l>
					<l>Könnyel szemében gyorsan, hirtelen</l>
					<l>Eltűnik a fák között...</l>
				</lg>
				<lg>
					<l>Csak isten őrzött,</l>
					<l>Hogy lobbot nem vetett a régi láng.</l>
					<l>Mély, ellenállhatlan részvét fogott el.</l>
					<l>Elindulék s beérve: “Izidóra!</l>
					<l>Bocsánat!”... rebegém féltérdre esve.</l>
					<l>De íme ő ismét a régi volt.</l>
					<l>A büszke, gőgös, a kérlelhetetlen.</l>
					<l>Csak erre várt, csak ez kellett neki.</l>
					<l>Egyszerre féreggé voltam tiporva,</l>
					<l>Tekintetében oly mély, átható,</l>
					<l>Uralkodói megvetés nyilát</l>
					<l>Lövelte rám, hogy percre azt hivém,</l>
					<l>Oda vagyok szögezve mindörökre,</l>
					<l>S föl se kelek többé soha!...</l>
				</lg>
				<lg>
					<l>De igy jó.</l>
					<l>“Most már kvittek vagyunk, madame”,</l>
					<l>jegyzém meg</l>
					<l>Mosolygva, s térdemről leverve a port.</l>
					<l>Aztán nem láttam őt többé...</l>
				</lg>
			</div>
		</body>
	</text>
</TEI>