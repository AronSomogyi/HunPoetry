<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="Vajda_01113_0194" xml:lang="hu" xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">Béla királyfi</title>
				<author>
					<persName>
						<surname>Vajda</surname>
						<forename>János</forename>
					</persName>
					<date from="1827" to="1897">1827-1897</date>
					<idno type="VIAF">5053753</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Sárközi-Lindner</surname>
						<forename>Zsófia</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">2106</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>Béla királyfi</title>
					<author>
						<persName>
							<surname>Vajda</surname>
							<forename>János</forename>
						</persName>
						<idno type="VIAF">5053753</idno>
					</author>
					<relatedItem type="copyText">
						<bibl>
							<title>Vajda János összes költeménye</title>
							<date when="1997-11-04"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/01100/01113"/>
							<respStmt>
								<resp>Original Electronic Edition</resp>
								<persName>
									<surname>Drótos</surname>
									<forename>László</forename>
								</persName>
								<persName>
									<surname>Kiss</surname>
									<forename>András</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>Béla királyfi</head>
				<p>Költői beszély hat énekben</p>
				<p>Első ének</p>
				<lg>
					<l>Beborult, sötét van, messze - végesvégig,</l>
					<l>Fátra tetejétől le a tengerszélig;</l>
					<l>Beborult, sötét van messze nagy vidéken,</l>
					<l>Reményül se hagyva egy nyilás az égen.</l>
				</lg>
				<lg>
					<l>Hull a zápor, mintha parancsolva volna,</l>
					<l>Szemlátomást hízik, dagad most a róna;</l>
					<l>Különben ki otthon sátor alatt vagyon</l>
					<l>A jószágos ember örül igen nagyon.</l>
				</lg>
				<lg>
					<l>És örül a béres, gondolván magába:</l>
					<l>Adj uram még hármas ünnepet utána!</l>
					<l>S elmélkedve ilyen kivánatos sorrul,</l>
					<l>Hevert oldaláról a másikra fordul.</l>
				</lg>
				<lg>
					<l>Gazda eresz alól gyönyörködve nézi,</l>
					<l>Hogyan élednek fel ellankadt vetési;</l>
					<l>Nehéz illatával fű- fa- és virágnak,</l>
					<l>Láthatatlan méhek: gyönge szellők járnak.</l>
				</lg>
				<lg>
					<l>Harcok győzödelmes megtérő fiának</l>
					<l>Koszorút, bokrétát kötöző leányok</l>
					<l>Eltekintenek a sűrü zöld erdőbe,</l>
					<l>Titkolózva támadt képeken tünődve.</l>
				</lg>
				<lg>
					<l>- A komondor fekszik boglya közé - ólba,</l>
					<l>Mintha tudná, hogy most nem lesz semmi dolga.</l>
					<l>Bóbiskol a madár, ringatja a fészek,</l>
					<l>Tető alatt van most mind a jótét-lélek.</l>
				</lg>
				<lg>
					<l>Nem is jár, dehogy jár, kinek jó a sorja,</l>
					<l>De mikor nem volt e földnek bujdosója?</l>
					<l>Vagy a nép, mely itt él Magyarország földjén,</l>
					<l>A világra is már nem bujdosva jött-é?</l>
				</lg>
				<lg>
					<l>Szél a sivatagot nem egyedül járja,</l>
					<l>Akad ember mindig - földönfutó párja!</l>
					<l>S az öröm, ha másutt életét megúnta,</l>
					<l>Ide jő nagy árván, s elvegyül a búba...</l>
				</lg>
				<lg>
					<l>Hol a hit körösztje oly korán eltörött,</l>
					<l>S meghajolva búsong koronája fölött!</l>
					<l>Hol ha be nem omlik vértanuk sirhalma,</l>
					<l>Tenger volna, melynek egymást űzi habja.</l>
				</lg>
				<lg>
					<l>- Sárga paripáján fut már Béla herceg,</l>
					<l>Gyorsan tünedező síkon - föl a bércnek.</l>
					<l>Jön süvöltve a szél, húzza kacagányát,</l>
					<l>Sírva kéri, hogy ne hagyja itt hazáját.</l>
				</lg>
				<lg>
					<l>Mintha hallaná is, amint kérve mondja:</l>
					<l>“Megsirat - ne menj el - Magyarország trónja;</l>
					<l>Majd beföstik leölt igazak vérével,</l>
					<l>Megfertőzik undok áruló beszéddel...</l>
				</lg>
				<lg>
					<l>Ne menj el, ne menj el... avvagy nemsokára,</l>
					<l>Fölkereslek majd az idegen hazába’;</l>
					<l>S csatamezőn fölvett haldokló testvérek</l>
					<l>Nyögésével világ végéig kisértlek.” -</l>
				</lg>
				<lg>
					<l>Mintha a futó szél ezt susogta volna...</l>
					<l>Mintha Béla szíve fájna alattomba,</l>
					<l>Alattomba... mert eközben arculatja</l>
					<l>A harag villámos felhőit mutatja.</l>
				</lg>
				<lg>
					<l>Mert ő megtiltotta szivének, hogy fájjon;</l>
					<l>Szeresen, gyülöljön bármit e világon:</l>
					<l>De ha fáj, maradjon odabenn magára,</l>
					<l>Ne merjen kiülni hősi orcájára.</l>
				</lg>
				<lg>
					<l>Szép egy arc is volt az övé - nem hiába</l>
					<l>Kérte ki a bút, hogy föl ne üljön rája;</l>
					<l>Mert akit fölnyergel ez a rút boszorkány,</l>
					<l>Sarkantyúja örök ráncot vág az orcán.</l>
				</lg>
				<lg>
					<l>Arca testvér volt a május hajnalával,</l>
					<l>Hol a piros sugár harcol a homállyal;</l>
					<l>Barnapiros volt az, igaz magyar fajta,</l>
					<l>Magába szeretett a teremtő rajta!</l>
				</lg>
				<lg>
					<l>Termete sugár volt, mégis méltóságos,</l>
					<l>Rajta a félelmes a kedvessel páros;</l>
					<l>Játszva ing lován, mint büszke hadi gálya,</l>
					<l>Mely alatt kifárad a tenger dagálya.</l>
				</lg>
				<lg>
					<l>Mintha ezt érezné lova is, a Tátos,</l>
					<l>Azért is gyakorta makrancos, házsártos;</l>
					<l>Legeléskor csöndes, ehhöz semmi kedve,</l>
					<l>Mintha szeretné, ha más ennék helyette.</l>
				</lg>
				<lg>
					<l>De ha kardcsörrentve ül föl a gazdája,</l>
					<l>Mintha rá nagy tettek dicsősége szállna,</l>
					<l>A felhőbe tekint, oda vágyna szállni,</l>
					<l>Mindha kevesellné csak a földön járni.</l>
				</lg>
				<lg>
					<l>Van is ő nagy böcsben, van is szép szerszáma,</l>
					<l>Kevélyen tekintget jobbra balra rája;</l>
					<l>S minthogy épen ura sarkantyúja érte,</l>
					<l>Noj’ szen megmutatja hogy megszolgál érte,</l>
				</lg>
				<lg>
					<l>Nekiered, fogy a sivatag előtte,</l>
					<l>Nem látod a lábát mikor ér a földre;</l>
					<l>Mint a szél hajtotta futó fölleg árnya,</l>
					<l>Eltünik a messze kékellő homályba.</l>
				</lg>
				<lg>
					<l>Hova mennek, merre lészen utazásuk,</l>
					<l>Míg az ország szélén újra feltaláljuk,</l>
					<l>Mért bujdosnak messze túl a völgyön, halmon,</l>
					<l>Ily pogány időben -: várjatok, eldallom.</l>
				</lg>
				<lg>
					<l>Még István király ült - szám szerint az első,</l>
					<l>Magyarország trónján, - jámbor, istenfélő</l>
					<l>Ember, nagy keresztény - magyar is volt persze,</l>
					<l>Csakhogy az idegent fölöttébb szerette.</l>
				</lg>
				<lg>
					<l>Míg a karját bírta, nem utolsó bajnok;</l>
					<l>Győzött, valahányszor magyar ellen harcolt;</l>
					<l>Nagy hódító volt a szellemek honába’,</l>
					<l>Szentnek is avatta ugyancsak a pápa.</l>
				</lg>
				<lg>
					<l>De ép’ agg korára megfordult a kocka,</l>
					<l>Olaszok állottak az ajtósarokra;</l>
					<l>Tulajdonkép maga állította őket</l>
					<l>Oda, kik azután ősz fejére nőttek.</l>
				</lg>
				<lg>
					<l>Már ezeken aztán nem tudott kifogni,</l>
					<l>Éles fegyverük volt - jól tudtak susogni,</l>
					<l>Hogy harcoljon a hős ellene a szónak?</l>
					<l>Oroszlán is kitér sziszegő kigyónak.</l>
				</lg>
				<lg>
					<l>Beteg is volt, vén is szegény... hjaj hiába’</l>
					<l>Így van ez maiglan - látjuk e világba’;</l>
					<l>Mit teszünk mi jobbat elaggott korunkba’?</l>
					<l>- Csutorát, tarisznyát akasztunk nyakunkba,</l>
				</lg>
				<lg>
					<l>Ballagunk a hegyre, játékunk lesz a bor;</l>
					<l>Újra gyermekekké tesz bennünket a kor,</l>
					<l>Sőt az unokák még fejünkre is hágnak,</l>
					<l>Nevetnek, gúnyolnak, és sárral dobálnak...</l>
				</lg>
				<lg>
					<l>Ó, mulandó világ - ó, siralomvölgye!...</l>
					<l>De hova tévedtem már megint - a kőbe!</l>
					<l>Korhely képzelődés hova sülyedél le,</l>
					<l>Nem dicsőbb-e lenni trónus közelébe?</l>
				</lg>
				<lg>
					<l>Jó István király az olvasóhoz látott,</l>
					<l>Leimádkozandó minden gyarlóságot.</l>
					<l>S amint leolvasva szeme hatvanhárom,</l>
					<l>Utoléri őtet csöndes, édes álom.</l>
				</lg>
				<lg>
					<l>- Velencei Péter pedig alig várta,</l>
					<l>Hogy felüljön Magyarország trónusára;</l>
					<l>“Már ugyis csak hálni jár belé a lélek,</l>
					<l>Láb alól kitenni talán nem is vétek.</l>
				</lg>
				<lg>
					<l>Ha elküldöm oda, hova rég kivánja,</l>
					<l>Meg is köszöni még” - gondolá magába’;</l>
					<l>“Oszt minek a világ!” - s olasz cimborái</l>
					<l>Között orgyilkosra könnyü volt találni.</l>
				</lg>
				<lg>
					<l>“Három herceg él még, Béla, Vazul, Endre,</l>
					<l>Árpád nemzetségből - fogjuk majd ezekre</l>
					<l>A csínt, - hihető lesz, mert ugyis a trónra</l>
					<l>Ők következnének előttem a sorba,</l>
				</lg>
				<lg>
					<l>De ők várjanak, mert vadak és pogányok,</l>
					<l>Nem tudják deákul még a miatyánkot;</l>
					<l>Aztán térdepelni sem igen szeretnek,</l>
					<l>S csak félvállról néznek oda bármi szentnek...</l>
				</lg>
				<lg>
					<l>Azért a jó öreg trónörökösének</l>
					<l>- Tanusítva mélyen járó bölcseséget -</l>
					<l>Engem nevezett ki, - de nem gondolt rája,</l>
					<l>Hogy a legnehezebb: várni koronára.”</l>
				</lg>
				<lg>
					<l>- Édes álma vagyon szent István királynak,</l>
					<l>Szőke angyalok a feje körűl járnak.</l>
					<l>Aztán karjaikra véve őt, repülnek</l>
					<l>Magasán a kéklő mérhetetlen ürnek.</l>
				</lg>
				<lg>
					<l>Magyarország földjét végkép összejárják,</l>
					<l>Paloták és házak tetejét föltárják,</l>
					<l>Látott is sokat - (sok érdekes dologra</l>
					<l>Halovány szent arcát szégyenpír futotta)</l>
				</lg>
				<lg>
					<l>És boldognak látta szeretett hazáját, -</l>
					<l>De amint beérték saját palotáját,</l>
					<l>Mit soha nem sejtett, szörnyüködve nézte,</l>
					<l>Hogyan törnek ő szent jámbor életére.</l>
				</lg>
				<lg>
					<l>Látta önmagát hunyt szemekkel a széken,</l>
					<l>- Mialatt a szárnyas ajtó nyílik épen;</l>
					<l>Egy olasz testőre óvakodva lép be,</l>
					<l>Tőrhegy-fényü szemmel - késsel a kezébe,</l>
				</lg>
				<lg>
					<l>Monda ekkor a mézharmat-ajku angyal</l>
					<l>Csodálatos, édes zeneszerű hanggal:</l>
					<l>“Akarod, hogy végre hajtassék e vétek,</l>
					<l>Hogy elkárhozzék e noha gonosz lélek?”</l>
				</lg>
				<lg>
					<l>“Nem akarom!” mond az istenfélő lélek,</l>
					<l>Az angyalok erre leereszkedének.</l>
					<l>Beleillesztették szellemét a testbe</l>
					<l>S szárnyeresztve álltak háta mögé, lesbe’.</l>
				</lg>
				<lg>
					<l>Emeli a gyilkos tőrét a királyra,</l>
					<l>Kinek fölnyilik most két szeme pillája,</l>
					<l>És nyugodtan néz rá... de minő szemekkel!</l>
					<l>Bűnös szeme szemközt nem állhat ezekkel.</l>
				</lg>
				<lg>
					<l>És úgy tetszett néki, mintha két őrangyal</l>
					<l>Intené átlátszó szellemujjaival; -</l>
					<l>S szól a szent király halk, megigéző nyelven:</l>
					<l>“Mikor isten velem, ki lehet ellenem?”</l>
				</lg>
				<lg>
					<l>Megmered a gyilkos, elesik a tőre,</l>
					<l>Ónnehéz bűnbánat húzza le a földre;</l>
					<l>Leborul a király trónja zsámolyához,</l>
					<l>S töredelmesen kezd bűne gyónásához.</l>
				</lg>
				<lg>
					<l>Hanem ez a gyónás - testőrök vezére</l>
					<l>A galád Péternek sehogy sincs inyére.</l>
					<l>Volt esze: magára nem hagyott vallani,</l>
					<l>Sietett őkelmét karóba huzatni.</l>
				</lg>
				<lg>
					<l>- Azután könnyebb lett benne a lélekzet.</l>
					<l>Béla herceg iránt mély gyanút gerjesztett,</l>
					<l>S a beteg királyt már parancsolva kérte,</l>
					<l>Béla herceget hogy fogassa be véle.</l>
				</lg>
				<lg>
					<l>Mert az ő kérése már parancsolat volt.</l>
					<l>De a jó király a jövendőre gondolt.</l>
					<l>Béla herceget hát magához hivatta</l>
					<l>S így beszéle hozzá, könnyeket hullatva:</l>
				</lg>
				<lg>
					<l>“Jól tudom: szilaj vagy, csintalan, könnyelmű;</l>
					<l>De magyarabb, hívebb és nemesebb lelkű,</l>
					<l>Semhogy - mint galádul koholt gyanu terhel:</l>
					<l>Életemre törnél kibérelt fegyverrel...</l>
				</lg>
				<lg>
					<l>Bátor vagy, tudom; bár vakmerő ne volnál!</l>
					<l>A veszélynek, mely tán érhet udvaromnál,</l>
					<l>Egyenes nagy lelked szégyell is kitérni -</l>
					<l>- De neked a magyar hazáért kell élni.</l>
				</lg>
				<lg>
					<l>Eredben foly Árpád vére. - Drága kocka!</l>
					<l>Emlékezz, mi áll rajt: Magyarország sorsa!</l>
					<l>Okos és erős vagy: senkitől sem féltlek,</l>
					<l>Csupán önmagadtól, - jól vigyázz hát, kérlek.</l>
				</lg>
				<lg>
					<l>És amily igaz, hogy sírom szélin állok,</l>
					<l>Neked utaidban minden jót kivánok.”</l>
					<l>És elhallgatott, és csak kezét nyujtotta,</l>
					<l>Mélyen érzett bánat nagyon áthatotta,</l>
				</lg>
				<lg>
					<l>Béla is megindult... könny tolult szemére, -</l>
					<l>S ráejtette bátyja remegő kezére;</l>
					<l>“Bátya! - mondá - szóljon ez a könny helyettem,</l>
					<l>Értelek - indulok - áldjon meg az isten!”</l>
				</lg>
				<lg>
					<l>És nehézkes szívvel indult a szobából,</l>
					<l>Kivezette kedves lovát az állóból;</l>
					<l>A kapunál Endre bátyja köszöntötte,</l>
					<l>Még jókedvvel kérdvén: hova, hova, öccse?</l>
				</lg>
				<lg>
					<l>“Messze, messze - mond ő -, idegen hazába,</l>
					<l>Jöjj utánam majd, ha sorsod úgy kivánja” -</l>
					<l>S elrohant, eltűnt a zordon bús időben,</l>
					<l>Mint a kanyargó sas fekete felhőben.</l>
				</lg>
				<lg>
					<l>- Égi útját a nap már tizedszer járta,</l>
					<l>Hogy fölért a Kárpát kékes oldalára;</l>
					<l>Sokszor elfáradt és sokszor felkiáltott:</l>
					<l>“Édes egy hazám be nagy a te határod!”</l>
				</lg>
				<lg>
					<l>S föltekintve a bérc ezüstös fejére,</l>
					<l>Felséges nagybátyja képe tűnt elébe,</l>
					<l>Kinek, mint e bércnek idegen határba,</l>
					<l>Már a koporsóban van az egyik lába.</l>
				</lg>
				<lg>
					<l>Rejtett búja volt még nagyobb is szivének;</l>
					<l>- Meg kell halni végre a föld emberének; -</l>
					<l>De örökké élni kellene honának,</l>
					<l>Melynek életéért annyin elhalának!...</l>
				</lg>
				<lg>
					<l>Így tünődve halkan ballagott a hegynek;</l>
					<l>Arany sarkantyúja zöld selymén a gyepnek,</l>
					<l>Mint a messziről jött fáradt zene hangja,</l>
					<l>Pengve, képzelmébe jobban elringatta.</l>
				</lg>
				<lg>
					<l>Kedves lova pedig - (hogy nagyon szerette,</l>
					<l>A meredeken föl gyalog járt mellette)</l>
					<l>Egyet-egyet csípett út melletti fűből,</l>
					<l>Hogy jobban mehessen majd ha ura ül föl.</l>
				</lg>
				<lg>
					<l>- Puszta volt a tájék, itt-ott lakta ember,</l>
					<l>A természet bája volt rajt minden inger;</l>
					<l>Itt-amott egy gombaképü tót lézenge,</l>
					<l>De az a magyart nem várta be közelre.</l>
				</lg>
				<lg>
					<l>És már harmadnapja, hogy magyart nem látott,</l>
					<l>Érezett szívében nagy hiányosságot.</l>
					<l>Mintha a síkság, mely kimaradt alóla,</l>
					<l>Elhagyatottságban testvére lett volna.</l>
				</lg>
				<lg>
					<l>Akaratlanul is vissza-vissza nézett,</l>
					<l>De feléje már csak távol kéke fémlett.</l>
					<l>“Hej bár egy ökölnyi magyart hoztam volna</l>
					<l>- Gondolá -, bár lenne népem utolsója!</l>
				</lg>
				<lg>
					<l>Hova leszek én majd a fanyelvű nép közt?”</l>
					<l>- S im egy ősz magyart lát sziklán ülve szemközt.</l>
					<l>Hóka már, de mégis tűz lövell szeméből,</l>
					<l>Megtakarított fény még jobb idejéből.</l>
				</lg>
				<lg>
					<l>Arca egy sebháló. Mint még álló oszlop</l>
					<l>Ős romoknál, melyek fala rég leomlott,</l>
					<l>S rajta már a tüzes mennykő is kifáradt,</l>
					<l>Ütve homlokára örök barázdákat -</l>
				</lg>
				<lg>
					<l>Olyan oszlop volt ő harcok idejébül,</l>
					<l>Egyedül maradva kor-, bajtársak nélkül;</l>
					<l>A halál a sok közt mindig átugratta,</l>
					<l>Most meg vén korára nem igen kap rajta.</l>
				</lg>
				<lg>
					<l>Iszonyú csizmáit cserélgette épen</l>
					<l>- Melyeket apjától nyert örökségképen -,</l>
					<l>Mostan a hajszását húzta föl cselőre,</l>
					<l>Mint szélingatott tölgy, csikorgott a bőre.</l>
				</lg>
				<lg>
					<l>Tiszteletgerjesztő egy pár csizma volt az!</l>
					<l>Ilyeket mai nap címerül se foghatsz.</l>
					<l>Idetova két hős szakad el belőle,</l>
					<l>Mégpedig jut egynek mit szenvedni tőle.</l>
				</lg>
				<lg>
					<l>Sarkai kihullott buzogányszögekkel</l>
					<l>Voltak erősítve - harci emlékjellel.</l>
					<l>Tornyos szára fölött játszadozó bojtja,</l>
					<l>Valamikor harci zászló sarkán lógga.</l>
				</lg>
				<lg>
					<l>“Mi a neved és a nemzetséged, bátya?</l>
					<l>Van-e kedved jönni velem a világba?</l>
					<l>Adok puha sárga csizmát, könnyű fegyvert”;</l>
					<l>Így beszélt az öreg úrhoz Béla herceg.</l>
				</lg>
				<lg>
					<l>- Sasszeme fölpislog az öregnek, kajla</l>
					<l>Szófogadatlan nagy bajszát megcsavarja;</l>
					<l>“Ki fia vagy, ecsém?” - kérdi egyszeribe,</l>
					<l>“Én is voltam olyan szegény ember, mint te!”</l>
				</lg>
				<lg>
					<l>“Béla herceg vagyok, Kopasz László fia”</l>
					<l>- Kacagányát szellő eközben kinyitja,</l>
					<l>És alatta drága gyöngyös ruha látszik;</l>
					<l>Az öregnek mind a két szeme káprázik.</l>
				</lg>
				<lg>
					<l>Örömében földhöz vágja buzogányát,</l>
					<l>Messze elhajítja torzonborz gucsmáját;</l>
					<l>Szempilláin öklét végighúzogatja,</l>
					<l>S nagy sokára jut csak szóhoz, “Eszemadta!”</l>
				</lg>
				<lg>
					<l>S alig hisz szemének. “A biza, a biza!</l>
					<l>Eszemadta ékes helyes királyfia!”</l>
					<l>Fohászkodik - “ej no! majd nem ösmerélek,</l>
					<l>De hogy is nőttél meg ennyire deréknek.</l>
				</lg>
				<lg>
					<l>Hogyne ösmernélek - hát apád’ anyádat!</l>
					<l>És te elfeledted Hadonár bátyádat?</l>
					<l>Ki csinált legelső nyilat, ivet néked? -</l>
					<l>Hej, hogy válnunk kelle új vallástok végett!</l>
				</lg>
				<lg>
					<l>Én a magyar isten híve vagyok máig,</l>
					<l>És úgy is halok meg, akármire válik;</l>
					<l>Azért választottam e rideg vidéket,</l>
					<l>Vadászgatva itten háborítlan élek.</l>
				</lg>
				<lg>
					<l>No de hagyjuk abba - hogyne mennék véled,</l>
					<l>A világ végére dehogy nem kisérlek!”</l>
					<l>És azonnal indult völgyi sátorához,</l>
					<l>Felövedzi minden fegyverét, kantároz.</l>
				</lg>
				<lg>
					<l>Azután kettecskén mennek, mendegélnek;</l>
					<l>Emlékezetükben most a multnak élnek.</l>
					<l>Az öreg mesét mond - az az valóságot,</l>
					<l>Csakhogy az mai nap beillik csodának.</l>
				</lg>
				<lg>
					<l>Beszélt néki véres, szörnyü viadalról,</l>
					<l>Hol a kiontott vér teli patakkal foly;</l>
					<l>Hol mind a két fél elhullott a csatában,</l>
					<l>Hirmondónak csupán ő maradt - magában.</l>
				</lg>
				<lg>
					<l>Beszélt néki a szép szülőföldi tájrul,</l>
					<l>Hogy a boldogabb mult előtte kitárul,</l>
					<l>Mint midőn szűk völgyből hegytetőre érünk,</l>
					<l>S elhagyott mosolygó vidék áll előttünk.</l>
				</lg>
				<lg>
					<l>Eszébe jutottak vágyai, reményi,</l>
					<l>Nagyratörő lelke biztató vezéri;</l>
					<l>Nem figyel, csak bólint az öreg szavára,</l>
					<l>Lelke a nemrégmult alkonyában jára.</l>
				</lg>
				<lg>
					<l>Majd pedig fölváltva nézett a jövőbe,</l>
					<l>De az kivehetlen burkolt volt előtte.</l>
					<l>Lelki szemeit rajt nem is fárasztotta,</l>
					<l>- Biztatón szólt ifju szíve feldobogva.</l>
				</lg>
				<lg>
					<l>Ezenközben Kárpát tetejére értek,</l>
					<l>Vén Hadonár véget vete a mesének.</l>
					<l>Mélyen fölsohajtott, aztán a nyeregből</l>
					<l>Bükkfatőbül ábdált csutorát emelt föl,</l>
				</lg>
				<lg>
					<l>S csöndes hangon így szólt: “Édes egy cselédem,</l>
					<l>Hova megyünk, meddig, én soha nem kérdem;</l>
					<l>De most a magyar föld határára értünk,</l>
					<l>S túl leszünk azonnal, mihen egyet lépünk.</l>
				</lg>
				<lg>
					<l>Nekem egy ármányos ellenségem vagyon,</l>
					<l>Melyet a bárdommal nem üthetek agyon;</l>
					<l>Alattomos, álnok s veszedelmes igen,</l>
					<l>És tanyája van a szívem közepiben.</l>
				</lg>
				<lg>
					<l>Néha oly erősen kezd el fojtogatni,</l>
					<l>Hogy erőködve sem tudnék hangot adni;</l>
					<l>Most is ahogy itten állok a határon,</l>
					<l>S édes hazám földjét tán utószor látom,</l>
				</lg>
				<lg>
					<l>Hej, e tenger sziklát ha még annyi volna,</l>
					<l>Könnyebben viselné vele terhes róna,</l>
					<l>Mint amily nehéz a szívemen valami...”</l>
					<l>De mit az öreg már nem bírt kimondani. -</l>
				</lg>
				<lg>
					<l>De amit nem mondott, azt megcselekedte:</l>
					<l>A kulacs szájával esett szerelembe;</l>
					<l>Béla herceget is vele megkinálta,</l>
					<l>De még az a bornak nem volt jó barátja,</l>
				</lg>
				<lg>
					<l>Elmerengve állt a zordon hideg bércen</l>
					<l>És mohón tekintett végig a vidéken.</l>
					<l>Azután a kemény sziklát megölelve -</l>
					<l>Hazafájdalom szent csókját rálehellve:</l>
				</lg>
				<lg>
					<l>“Legyek én teérted földönfutó árva,</l>
					<l>Csak te légy dicső, nagy, magyarok hazája!</l>
					<l>Ne legyen szükséged - adja isten - énrám”</l>
					<l>Monda s átlépett a magyarföld határán...</l>
				</lg>
				<p>Második ének</p>
				<lg>
					<l>Huszonöt éves kor - ékes tündérország,</l>
					<l>Pillanatig tartó örökkévalóság!</l>
					<l>(Avvagy multat, jelent s jövendőt feledni</l>
					<l>Nem-e: egy időre halhatatlan lenni?)</l>
				</lg>
				<lg>
					<l>Színes buboréklánc, tele széllel, habbal,</l>
					<l>Játszadozó égi forró sugarakkal,</l>
					<l>Melyben egész világ - ég, föld tükröződik,</l>
					<l>Míg egy hideg révén széttörvén - elömlik...</l>
				</lg>
				<lg>
					<l>Dél világossága - melyben ugyan vannak</l>
					<l>Árnyak is, de azok gyorsan elhaladnak:</l>
					<l>Zöldfa árnya, hol víg madár szól az ágon,</l>
					<l>És alatta édes, ragyogó az álom.</l>
				</lg>
				<lg>
					<l>Tündér ifjuság! mi nagy a te hatalmad!</l>
					<l>Sors, elemek dühe ki nem fog terajtad;</l>
					<l>Víg madár! irígy kéz leráz egyik ágról,</l>
					<l>Tova szállsz, és gúnyul vígabban danázol.</l>
				</lg>
				<lg>
					<l>Ifju Béla herceg - balsors üldözöttje,</l>
					<l>Kitagadott saját édes hazád földje;</l>
					<l>Ország-világ lett a menedéked, - futva,</l>
					<l>Az ég madarával egy konyhára jutva.</l>
				</lg>
				<lg>
					<l>Pihenésed van az erdők rejtekében,</l>
					<l>Jobb sorú hol meg sem mér maradni épen;</l>
					<l>Keresed sasként a mennyköves felhőket,</l>
					<l>Hogy az embereknek nyilait kerüljed.</l>
				</lg>
				<lg>
					<l>Élsz elejtett vaddal, erdei gyümölccsel,</l>
					<l>Lelked élesedvén szigorú erkölccsel,</l>
					<l>Vánkosod a pázsit, elfödnek az árnyak,</l>
					<l>Álmaidhoz a szép csillagok lejárnak, -</l>
				</lg>
				<lg>
					<l>És soha nem hallott csodálatos ének</l>
					<l>Mellett mutogatnak sok tündéri képet;</l>
					<l>Ezüst sziklavárnak ablakán királylyánt,</l>
					<l>És alatta őrző tűzokádó sárkányt.</l>
				</lg>
				<lg>
					<l>Rád mosolyg a szép lyány beszédes szemekkel,</l>
					<l>És te szembeszállasz minden szörnyeteggel;</l>
					<l>Egy szerencsés vágás - s a sárkány megölve,</l>
					<l>S szívdobogvást indulsz a tündéri ölbe...</l>
				</lg>
				<lg>
					<l>Egy perc, s benn is volnál - ah de minek bántnak?</l>
					<l>Szólogatására öreg Hadonárnak</l>
					<l>Ébredsz, - panaszkodva mondja az előtted,</l>
					<l>Vaskos öklöddel hogy jól tarkón ütötted;</l>
				</lg>
				<lg>
					<l>De meg virad is már - lovak után indul,</l>
					<l>Te nem akarsz kelni édes álmaidbul,</l>
					<l>Fejedet lehajtod s átalunni vágynád -</l>
					<l>Mi a java volna - álmod folytatását...</l>
				</lg>
				<lg>
					<l>S folytatod, ha bár nem alva, félig ébren,</l>
					<l>De meg újra itt van vén Hadonár épen,</l>
					<l>Fölnyergelten a kész paripákkal, s nógat,</l>
					<l>A pihent lovak is tombolnak, vihognak.</l>
				</lg>
				<lg>
					<l>Te szilajon ülsz fel kényes paripádra,</l>
					<l>Arany sarkantyúdat vágva oldalába...</l>
					<l>S kielégítetlen fölingerelt lelked</l>
					<l>Sebes rohanásban keres menedéket.</l>
				</lg>
				<lg>
					<l>Elmarad utánad vén Hadonár messze,</l>
					<l>“Ej, mi lelte már meg!” mondja lelkendezve;</l>
					<l>S kitelhetőképen követ - fejcsóválva,</l>
					<l>Hányja mokány lova, görbedez a háta...</l>
				</lg>
				<lg>
					<l>- Nem volna-e égre fölkiáltó vétek</l>
					<l>Ha boldogtalannak mondanálak téged?</l>
					<l>Vaj mi e hívságos világ minden vesztett</l>
					<l>Kincse - ifju lelked gazdagsága mellett!</l>
				</lg>
				<lg>
					<l>Korona, királyi uralkodó pálca</l>
					<l>Várt reád, mit a sors kezedről lejátsza, -</l>
					<l>Igázzák meg véle a kerek világot,</l>
					<l>Te nem adnád érte beteljesűlt álmod!</l>
				</lg>
				<lg>
					<l>Énekes, virágos erdő közepibe</l>
					<l>Érsz, szerelmes léssz - de magad se t’od, kibe?</l>
					<l>Szereted a feléd mosolygó világot, -</l>
					<l>Szép leányt, menyecskét; - ellent, jó barátot!</l>
				</lg>
				<lg>
					<l>Kiérsz a vadonbul, jársz virágos réten,</l>
					<l>Falusi leányok jőnek az útszélen;</l>
					<l>Lovad csillapitod, az meg mintha tudná</l>
					<l>Mi a gondolatod - ágaskodik, ugrál.</l>
				</lg>
				<lg>
					<l>Játszadozik szőrén déli nap sugára,</l>
					<l>Kényeskedik és azt gondolja magába:</l>
					<l>Hogy a fényes nap most magát nézi benne,</l>
					<l>S örömében táncol a sugár mellette.</l>
				</lg>
				<lg>
					<l>Néznek a leányok, ajkaikon elhal</l>
					<l>A még eddig félig értett szerelemdal,</l>
					<l>És nehéz sohajtást felejtenek rája:</l>
					<l>“Vajha én lehetnék szíve bokrétája!”</l>
				</lg>
				<lg>
					<l>Öreg Hadonárnak tétováz a szeme,</l>
					<l>Pislog, mintha épen szálka volna benne,</l>
					<l>Tolakodó könnyet rejteget alatta,</l>
					<l>Másokon örvendve, önmagát siratva.</l>
				</lg>
				<lg>
					<l>“Nincsen ily levente hetedhét országon, -</l>
					<l>Hej miért is élni vénnek e világon!”</l>
					<l>Így sohajt és el-elmaradozva hátul,</l>
					<l>Hosszu verseket húz a fösvény kupábul.</l>
				</lg>
				<lg>
					<l>Búra és örömre... különben a vénség</l>
					<l>Búja s öröme közt nem nagy a különbség.</l>
					<l>Megszokott már nála s otthonos a bánat,</l>
					<l>Idegen és hideg az öröm, s csak fájhat.</l>
				</lg>
				<lg>
					<l>A tele csutora az öreg dajkája,</l>
					<l>Az egykorinál is édesebb a szája,</l>
					<l>De talán még jobban szereti is annál,</l>
					<l>Mert az elválasztó koma csak a halál.</l>
				</lg>
				<lg>
					<l>Ivás után odaugrat Béla mellé,</l>
					<l>S mert az a csatadalt fölöttébb kedvellé,</l>
					<l>Bele kezd egy régi hagyományos dalba,</l>
					<l>Illik a nótához töredezett hangja.</l>
				</lg>
				<lg>
					<l>“Összetalálkoztak a Lék vize mellett;</l>
					<l>Tenger volt a magyar, özönviz a német.</l>
					<l>Valóságos özön - mert a Lék kiáradt,</l>
					<l>Közepette a jól folytatott csatának.</l>
				</lg>
				<lg>
					<l>Hej szegény magyar, de jó helyet találtál,</l>
					<l>Ott le is feküdtél s ugyan ott is háltál, -</l>
					<l>Virradatkor keltél - de nem paripádra,</l>
					<l>Jó paripa a Lék, vérhabos a háta...</l>
				</lg>
				<lg>
					<l>Elvitt a Dunáig, az meg átvett tőle,</l>
					<l>Csöndes-lépve hozott a hazai földre;</l>
					<l>De mitől piroslik szőke Duna habja,</l>
					<l>Hiszen oly fehérek akik úsznak rajta.</l>
				</lg>
				<lg>
					<l>Mi növeszt virágot szőke Duna partján?</l>
					<l>Özvegyen az asszony, a szerető árván,</l>
					<l>Jár-kel ott és bár mégegyszer annyi volna,</l>
					<l>Még is valamennyi sűrü könnye folyna.</l>
				</lg>
				<lg>
					<l>Zúg a Duna habja oly szomorún, fájón:</l>
					<l>»Nem maradunk ám mi e siralmas tájon,</l>
					<l>Elmegyünk mi messze örök bujdosásra,</l>
					<l>Világot ölelő óperenciára.«</l>
				</lg>
				<lg>
					<l>Halovány vitézek Duna piros habján,</l>
					<l>Hallanak sohajtást Csepel sziget partján,</l>
					<l>Meghasadoz a föld rája és megindul:</l>
					<l>De nagy Árpád mégsem kelhet föl a sirbul!</l>
				</lg>
				<lg>
					<l>Háromezer sátoralja magyar ember</l>
					<l>Nem fér el a Dunán - de nagyobb a tenger!</l>
					<l>Haragos vérüktől felforr az gyakorta,</l>
					<l>Föl a bosszuálló egekig hánykodva!”</l>
				</lg>
				<lg>
					<l>Itten elakadt az öreg és leszállott,</l>
					<l>Hogy megszorongassa a meglazult hámot,</l>
					<l>Azután meg sokkal búsabb volt a nóta,</l>
					<l>Hogysem elmondhatta volna egy húzomba.</l>
				</lg>
				<lg>
					<l>“Szomorú és gyászos a te dalod, bátya,</l>
					<l>Pedig ha van, ami a szivemet bántja,</l>
					<l>- Így beszéle Béla - egy van a világon,</l>
					<l>Nem tudok búsulni csupáncsak hazámon.</l>
				</lg>
				<lg>
					<l>Pedig most a végzet - isten úgy akarta,</l>
					<l>Nem én vagyok, aki segíthetne rajta;</l>
					<l>Hanem majdha egykor - mint hiszem, remélem,</l>
					<l>Isten e hon sorsát általadja nékem:</l>
				</lg>
				<lg>
					<l>Akkor öreg, akkor ülj le ablakomnál,</l>
					<l>S mint kisértetes szél düledezett romnál</l>
					<l>Énekel zokogva a mulandóságról -</l>
					<l>Mondj te nékem bús dalt, fájót, a hazáról...</l>
				</lg>
				<lg>
					<l>Akkor talpra állítsd lelki szemeimben</l>
					<l>Dicső hőseinket, kik elestek itten,</l>
					<l>Hogy szent vérüket még éjen át is lássam,</l>
					<l>S legyen vérem bosszút szomjuhozó lázban.</l>
				</lg>
				<lg>
					<l>És országom sorsát soha ne mondd jónak,</l>
					<l>Gondjairól én hogy soha le ne mondjak, -</l>
					<l>Ám de addig légy víg; amely nem használhat,</l>
					<l>Férfihoz nem illő gyöngeség a bánat.”</l>
				</lg>
				<lg>
					<l>És meghányva-vetve elejét, utóját,</l>
					<l>Vén Hadonár helybe hagyta a mondókát;</l>
					<l>És tünődött, titkon örvendezve, ekkép:</l>
					<l>“Vajmi bölcs egy ifjú - nagy király lehet még!”</l>
				</lg>
				<lg>
					<l>És nyájas beszéd közt mentek, mendegéltek</l>
					<l>Komlótermő földjén a vitéz cseheknek.</l>
					<l>Utazásuk nem volt kalandok hijával,</l>
					<l>Viódtak idővel, viharral, homállyal.</l>
				</lg>
				<lg>
					<l>Hét egész nap jártak-keltek a cseh földön,</l>
					<l>Boltozatos, titkos, rengeteg erdőkön.</l>
					<l>Föl-fölcsörtetett egy megriadt vadállat,</l>
					<l>S szelíd emberarcot kivánva se láttak.</l>
				</lg>
				<lg>
					<l>Hetednap elértek egy rejtett tanyára,</l>
					<l>Sötét völgye, melyet sziklasor bezára.</l>
					<l>Melyek oldalán az ölelkező lombok,</l>
					<l>Voltak altatódalt regélő dorombok.</l>
				</lg>
				<lg>
					<l>És a völgy csöndes volt, mint valami zárda,</l>
					<l>Mintha a teremtő a maga számára</l>
					<l>Épitette volna, hova éjszakákon</l>
					<l>Örök titkiról merengeni járjon.</l>
				</lg>
				<lg>
					<l>Holdsugárnyi forrás szikla oldalából</l>
					<l>Ezeret pördülve csöndesen aláfoly.</l>
					<l>És leérve a völgy árnyas templomába,</l>
					<l>Belecseveg a fák halk susogásába.</l>
				</lg>
				<lg>
					<l>Monda volt, hogy aki erre tér, a vándor,</l>
					<l>Meglepi egy nehéz gyönyörüségmámor.</l>
					<l>Az egész világot, multat elfelejti,</l>
					<l>És e völgy öléből nem tér vissza senki.</l>
				</lg>
				<lg>
					<l>Hanem a valóság az volt a dologban,</l>
					<l>Egy iszonyu bajnok élt a völgytorokban.</l>
					<l>Rémületgerjesztő képpel, szikla vállal,</l>
					<l>Vállaira omló rengeteg hajával.</l>
				</lg>
				<lg>
					<l>S ott, hol a fák árnya nappal is féléjjel,</l>
					<l>S éjféltájban egy a pokol fenekével,</l>
					<l>Szalmafödeles kis alacsony kunyhóban</l>
					<l>Arany fürttel ékes ifju leányzó van,</l>
				</lg>
				<lg>
					<l>Elmondjam-e, ne-é - már csak elbeszélem,</l>
					<l>Béla is mivelhogy útba ejté épen. -</l>
					<l>- A mező megtetszett öreg Hadonárnak,</l>
					<l>Rája ereszté a fáradt paripákat.</l>
				</lg>
				<lg>
					<l>És míg harapásuk ropogása mellett</l>
					<l>Föl-fölpillogatva az öreg szendergett:</l>
					<l>Nyugtalan lélekkel Béla meg azonba</l>
					<l>- Hogy, s hogyan nem? csak betéved a kunyhóba</l>
				</lg>
				<lg>
					<l>És meg volt lepetve, mert szomoruságot</l>
					<l>Gyermekarcon annyit még sohase látott.</l>
					<l>Szemében, mely könnytelt, mint a felleges ég,</l>
					<l>Koldusvezetőnek látszik a reménység.</l>
				</lg>
				<lg>
					<l>“Mondd, miért a bánat homlokodra írva,</l>
					<l>Menyországa vesztett szemeid kisírva?”</l>
					<l>Szelíd részvéthangon kérdi a leánytól,</l>
					<l>Az pedig reája válaszképen így szól:</l>
				</lg>
				<lg>
					<l>“Nagy oka van az én igaz bánatomnak,</l>
					<l>Gazdag úr leánya voltam s elraboltak.</l>
					<l>Fényes magas várban születtem, lakoztam,</l>
					<l>Királyfi arája még gyerekkoromban.</l>
				</lg>
				<lg>
					<l>Sólyommal vadásztam, midőn mint haramja</l>
					<l>Egy szilaj lovag rám véletlen rohanva</l>
					<l>Elkapott lovamról s három éjen által</l>
					<l>Nyomtalan hegy-völgyön hurcolván magával,</l>
				</lg>
				<lg>
					<l>Elhozott e zordon, sugaratlan völgyre</l>
					<l>Elhervadni - sötét árny alatt - örökre.</l>
					<l>Mert jaj, aki idetéved - a bajnoknak,</l>
					<l>Nem megy innen tova senki hírmondónak.</l>
				</lg>
				<lg>
					<l>Nézd, mi búsan bólint ott amaz iharfa...</l>
					<l>Már tizenkét ifjú szendereg alatta.</l>
					<l>Elesők egyenkint páros viadalban,</l>
					<l>Mert rablóm kezében szertelen erő van.</l>
				</lg>
				<lg>
					<l>Ma tizenötödik évem napja épen,</l>
					<l>Gyászos életemben az utólsó lészen.</l>
					<l>Elrablóm akarja... ma legyek menyasszony;</l>
					<l>Hanem én helyette a halált választom.”</l>
				</lg>
				<lg>
					<l>Alig végezé így szavait, az erdőn</l>
					<l>Kürt rivallott végig, jeladólag zengőn.</l>
					<l>Álmodó virágok, lankadó levelek,</l>
					<l>És a bús menyasszony keble átrezzennek.</l>
				</lg>
				<lg>
					<l>“Ne rettenj meg, erdők rejtett ibolyája,</l>
					<l>Üdvöd rablójának most ütött órája.</l>
					<l>Legyen bármi szörnyű, semmi meg nem ója.</l>
					<l>Tudd meg - most magyarral lészen néki dolga.”</l>
				</lg>
				<lg>
					<l>Szólt vidámon Béla, s ment a kalyibából.</l>
					<l>A leány szemén egy szép csillag világol,</l>
					<l>A remény csillagja, mely ragyogva kel föl,</l>
					<l>S a sötét világnak szép hajnalt jövendöl.</l>
				</lg>
				<lg>
					<l>“Én hiszem, te győzesz - szóla lelkesedve,</l>
					<l>Mert miót’ e völgyben el vagyok temetve,</l>
					<l>Vitézt ily gyanútlan arccal, ily vidáman</l>
					<l>Veszélynek rohanni még sohase láttam.”</l>
				</lg>
				<lg>
					<l>Bélának e szép szók igen jól esének,</l>
					<l>És csak önbizalmát növelék szivének.</l>
					<l>Mert midőn kiért a csodahős elébe,</l>
					<l>Visszhangoztak e szók akkor is szívébe.</l>
				</lg>
				<lg>
					<l>“Áldott lehet igen az a haza földje,</l>
					<l>Irigylendő annak minden sorsu hölgye.</l>
					<l>Ahol ily naparcú lovagok teremnek.”</l>
					<l>Béla után még a lyánka így merengett.</l>
				</lg>
				<lg>
					<l>Hadonár kezében Béla paripája,</l>
					<l>Mintha jót érezne, fölnyerítve várta.</l>
					<l>Haragos tűz fémlett fekete szemében.</l>
					<l>Mint a tűzkőszikra barlang éjjelében.</l>
				</lg>
				<lg>
					<l>Lobogó sörénnyel vágtatott előre,</l>
					<l>- A cseh vitéz hamar lezuhant a földre,</l>
					<l>Az igaz, hogy Béla herceg is megingott,</l>
					<l>S - akarta-é, nem-é? - csakhogy a földön volt.</l>
				</lg>
				<lg>
					<l>Talpra állt az órjás, s elbődült dühében.</l>
					<l>Rémes lárma támad a völgy kebelében.</l>
					<l>Ijedtében-e - vagy a hang erejétül</l>
					<l>Remeg a falevél s pörögve leszédül.</l>
				</lg>
				<lg>
					<l>Már a kard kevés volt, buzogányra keltek,</l>
					<l>Hangos ütésekkel egymásnak feleltek.</l>
					<l>A cseh Béla pajzsát sűrüen verdeste,</l>
					<l>Béla meg amannak csak a fejét leste.</l>
				</lg>
				<lg>
					<l>- Már ez a magyarnak régi taktikája,</l>
					<l>Oda szeret ütni, hol a feje lágya</l>
					<l>Van az ellenségnek - mert jó szíve, látszik -,</l>
					<l>Nem szereti, ha más kinlódik sokáig.</l>
				</lg>
				<lg>
					<l>Hanem most az egyszer sehogy sem akadt rá!</l>
					<l>Célozását a cseh mindig elhárintá.</l>
					<l>Leütött hát jobbik válla perecére,</l>
					<l>- De az is elég lett múló életére.</l>
				</lg>
				<lg>
					<l>Mint az erős tölgynek villámütött gallya,</l>
					<l>Erőtelen holtan esett vissza karja.</l>
					<l>Magát is ledönték halálhozó kínok.</l>
					<l>Nehéz könny szemére szemfedőt borított.</l>
				</lg>
				<lg>
					<l>“Bárki légy - Bélához szólt így haldokolva -,</l>
					<l>Bejárhadd a földet bátran - hadakozva;</l>
					<l>Elhihedd, mit mondok utósó órámon,</l>
					<l>Erősebb vitéz nincs nálad e világon.”</l>
				</lg>
				<lg>
					<l>Szólott - és sohajtva utósót pillantott.</l>
					<l>Nem boríta senki tetemére hantot.</l>
					<l>Félig nyilt szemével nem sokáig néze</l>
					<l>Mereven kérdőleg a mosolygó égre.</l>
				</lg>
				<lg>
					<l>Két látogatója volt, az is civódó:</l>
					<l>Fémlő fogú farkas, csöndes röptü holló,</l>
					<l>Gyülekező varjak undok károgása</l>
					<l>A csalogányt ejté hosszu hallgatásba.</l>
				</lg>
				<lg>
					<l>S elmult - ösmeretlen életben-halálban.</l>
					<l>Béla elfeledte még azon órában</l>
					<l>Csak egy hang maradt meg emlékezetében:</l>
					<l>Nincs vitézebb nálad a földkerekségen.</l>
				</lg>
				<lg>
					<l>A többit feledte, volt is oka rája,</l>
					<l>A megmentett lyányka lett az utitársa.</l>
					<l>Ölén a nyeregben fehérlett a szép lyány,</l>
					<l>Mint fehér galamb egy sötét bástya tornyán.</l>
				</lg>
				<lg>
					<l>Rövid utazásuk vala mulatságos.</l>
					<l>Halkabban, de könnyen lépdegélt a Tátos.</l>
					<l>Mikor a leányka nyakon simogatta,</l>
					<l>Nagyokat szökellett kényesen alatta.</l>
				</lg>
				<lg>
					<l>Hogy pedig a szűk völgy nyilásán kiértek,</l>
					<l>Érkezének szemben egynehány vitézek,</l>
					<l>Legelől egy ifjú büszke termetével</l>
					<l>Magyarázza meg, hogy itten ő vezérel,</l>
				</lg>
				<lg>
					<l>Ez megállt Bélától kopjavetésnyire.</l>
					<l>“Mi járatban s ki vagy?” - kérdte egyszeribe.</l>
					<l>- “Te ne kérdezz - Béla válaszolva mondá,</l>
					<l>Nevemet nem mondom, van helyes okom rá.</l>
				</lg>
				<lg>
					<l>Vagyok számüzöttje messze nagy hazának,</l>
					<l>Keresője igaz szent ügyű csatának.</l>
					<l>Vérpalástot öltő piros csatatéren</l>
					<l>Lesz dicső halálom, avvagy menedékem.”</l>
				</lg>
				<lg>
					<l>- És a kérdezőnek elég volt e válasz.</l>
					<l>Tudniillik egészen más idő volt ám az!</l>
					<l>Nem vala még akkor annyi irkafirka,</l>
					<l>Útlevelét akkor ki-ki maga irta:</l>
				</lg>
				<lg>
					<l>Hathatós nagy tollal - két öles dárdával,</l>
					<l>Milyet Béla herceg hordozott magával.</l>
					<l>S szólt neki a kérdő ifjú válaszképen:</l>
					<l>“Ha úgy van, mint mondod, jó helyütt jársz épen.</l>
				</lg>
				<lg>
					<l>Tarts velünk, mi is most harckeresni járunk.</l>
					<l>Lengyelek honába lészen utazásunk.</l>
					<l>A lengyel királynak háborúja lészen</l>
					<l>Keresztény vitézhez illő harc egészen.</l>
				</lg>
				<lg>
					<l>Mert pogány hitökben makacs pomeránok</l>
					<l>Ellene hitetlen most föllázadának.</l>
					<l>Felfuvalkodott nagy órjás a vezérük,</l>
					<l>Kiben van igen nagy hitük és reményük.”</l>
				</lg>
				<lg>
					<l>Beszédét az ifjú még folytatta volna,</l>
					<l>De a szőke lyányka hangosan sikolta.</l>
					<l>A beszélőt ő megösmeré szaváról,</l>
					<l>Könnyü pillangóként leszökellt lováról.</l>
				</lg>
				<lg>
					<l>Jegyesét és apját lelte a csapatban,</l>
					<l>Bámulat és öröm lőn igen nagy abban.</l>
					<l>Vége-hossza nem volt a hálálkodásnak.</l>
					<l>Köszönetet mondtak sziveset Bélának.</l>
				</lg>
				<lg>
					<l>Százszor is mondották: hogy háláljuk ezt meg?</l>
					<l>Béla lelke pedig messze elmerengett.</l>
					<l>Az épen most hallott híreket forgatja.</l>
					<l>Újabb csatatéren jár a gondolatja.</l>
				</lg>
				<lg>
					<l>Cseh királyhoz menni volt legelső terve,</l>
					<l>De már mostan ehhez épen semmi kedve.</l>
					<l>“Kegyelemkenyérre szoruljon egy Árpád?</l>
					<l>- Kérdé önmagától - nem, nem - ezt ne várják.</l>
				</lg>
				<lg>
					<l>Földi birodalmam már ha elrabolták,</l>
					<l>Van számomra még egy dicső, fényes ország.</l>
					<l>Örök hír s dicsőség napvilághazája,</l>
					<l>Melynek a szerelem ékes koronája.</l>
				</lg>
				<lg>
					<l>Ez legyen enyim, ez nyitva még előttem,</l>
					<l>Vagy legyek feledve, halva hideg földben.”</l>
					<l>Ez volt gondolatja, szivének verése,</l>
					<l>Nagyratörő lelke igaz érezése.</l>
				</lg>
				<lg>
					<l>A szeretők pedig már el is bucsúztak,</l>
					<l>Hazavissza a lyány s apja elindultak.</l>
					<l>Örömkönnyes szép szem hálás pillantása</l>
					<l>Vala Béla herceg megjutalmazása.</l>
				</lg>
				<lg>
					<l>Ő pedig s a kis had mentek mendegéltek,</l>
					<l>A lengyel határra csakhamar elértek.</l>
					<l>S onnan a tizedik éjnek hajnalára</l>
					<l>Barnult már a lengyel király magas vára.</l>
				</lg>
				<p>Harmadik ének</p>
				<lg>
					<l>Béla herceg és az ifjú cseh királyfi</l>
					<l>Lettenek egymásnak kenyeres bajtársi.</l>
					<l>Hát miért ne? - igaz, hogy amaz cseh volt csak,</l>
					<l>- No de nem teremhet mindegyik magyarnak.</l>
				</lg>
				<lg>
					<l>Hej mert az időben, melyről szól az ének,</l>
					<l>Elég volt, de talán sok is dicsőségnek,</l>
					<l>Ha valaki büszkén a mellére ütve</l>
					<l>Mondta, hogy őt magyar apa-anya szülte.</l>
				</lg>
				<lg>
					<l>Érezett is a cseh olyformát iránta,</l>
					<l>Mi a tisztelethez igen közel álla.</l>
					<l>Kivált pedig mikor megvallotta Béla,</l>
					<l>Hogy az Árpádháznak tőrül sarjadéka...</l>
				</lg>
				<lg>
					<l>Ezt azonban titkul tartani kivánta,</l>
					<l>Mert ugy okoskodott helyesen, hogy hátha</l>
					<l>Valahol nem nyerne illő tisztességet,</l>
					<l>Elviselhetlenül fájna ez szivének.</l>
				</lg>
				<lg>
					<l>Ő majdan csak akkor áll elő nevével,</l>
					<l>Majd ha egy dicső tett elárasztja fénnyel,</l>
					<l>Hitegette szíve, hősi bátorsága,</l>
					<l>Hitte, hogy lesz egykor alkalmatossága.</l>
				</lg>
				<lg>
					<l>A cseh ifjunak is volt neve... valóban!</l>
					<l>De imádkozzatok - hogy azt ki ne mondjam.</l>
					<l>Vagyok irántatok annyi tisztelettel,</l>
					<l>Nem riasztalak el a név-szörnyeteggel.</l>
				</lg>
				<lg>
					<l>Annyit súghatok, hogy: Brzna, így volt írva,</l>
					<l>Béla elbérmálva mondta: Berezina.</l>
					<l>És ha úgy tetszik, hát mi is úgy nevezzük,</l>
					<l>Bocsássa meg e nyelvbéli gyöngeségünk.</l>
				</lg>
				<lg>
					<l>Szíve is volt, igen - és tudott szeretni,</l>
					<l>Becsületre, hírre ohajta szert tenni.</l>
					<l>Most is szökve jött el az apai háztól,</l>
					<l>Lengyel mellett víni tiltva volt apjától.</l>
				</lg>
				<lg>
					<l>Ki haragosa volt a lengyel királynak,</l>
					<l>De nem beszélhete eleget fiának.</l>
					<l>Mert egy oly erős vágy támadott szivében,</l>
					<l>Melynek vajmi nehéz állni ellenében.</l>
				</lg>
				<lg>
					<l>Vala tudniillik a lengyel királynak</l>
					<l>Egy szép lyánya, aki beillett csodának.</l>
					<l>Ezt meglátni akkor ejté szerencséje,</l>
					<l>Mikor odajára náluk követségbe.</l>
				</lg>
				<lg>
					<l>És azóta nem volt nyugodalmas éje.</l>
					<l>Két kisértő kép jött álmiban eléje.</l>
					<l>Elül jött vidámon a lengyel királylyány,</l>
					<l>Diadalmas szépség mosolyával arcán.</l>
				</lg>
				<lg>
					<l>Háta mögött pedig - régi kedvesének</l>
					<l>Siralmas bús képe, kisírt szeme égett.</l>
					<l>Fekete ruhában, mint a sötét éjjel,</l>
					<l>Mint a hold világa, holt halovány képpel.</l>
				</lg>
				<lg>
					<l>Egyik volt a nappal, éjjel volt a másik.</l>
					<l>Berezina szívén két szellem csatázik:</l>
					<l>A jelennek hívó kész gyönyörűsége,</l>
					<l>Meg a múlt időnek keserű emléke.</l>
				</lg>
				<lg>
					<l>Végre győzödelmes ki lett, mint a jelen,</l>
					<l>Ez a győzhetetlen uralkodó elem;</l>
					<l>Mely örök törvénye a kalmár fejének,</l>
					<l>Óramutatója kéjencek szivének.</l>
				</lg>
				<lg>
					<l>Úgy van, úgy, s ha jól megfontoljuk, helyén van,</l>
					<l>Jelennel dacolhat csak a halhatatlan.</l>
					<l>S hogy az is nem veszt-e, kérdések kérdése,</l>
					<l>Jelen örömével síremlék fölér-e?</l>
				</lg>
				<lg>
					<l>De ne okoskodjunk - hagyjuk ezt másokra,</l>
					<l>Benne járatosabb tudós sógorokra.</l>
					<l>A puskapor úgyis föl van már találva,</l>
					<l>Legnagyobb szükségük tán nekik volt rája.</l>
				</lg>
				<lg>
					<l>Elég az hozzá, hogy Berezina bajtárs</l>
					<l>Jegyesét feledte, s már helyette van más.</l>
					<l>S fügét vagy szerelmet nyer-e utóljára,</l>
					<l>Majd megtudjuk azt is, várjunk csak sorára.</l>
				</lg>
				<lg>
					<l>Mi rég várok úgyis, és mi tűrhetetlen,</l>
					<l>Hogy elérjek végre hozzád énekemben,</l>
					<l>Hogy föllelkesítsen tündéri szépséged,</l>
					<l>Bár azt el nem éri semmi földi ének...!</l>
				</lg>
				<lg>
					<l>Lengyelek honának legszebbik virága,</l>
					<l>Mieszkó királynak szépséges leánya.</l>
					<l>A rád emlékezés gyönyöre, hatalma,</l>
					<l>Lészen énekemnek bőséges jutalma.</l>
				</lg>
				<lg>
					<l>Az eperérésnek szép időszakában,</l>
					<l>A fiatal erdőn mondhatlan bübáj van.</l>
					<l>Az ember mikéntha lépne a templomba,</l>
					<l>Hol is a természet menyegzője volna.</l>
				</lg>
				<lg>
					<l>A szerelemesdés dala már elhangzott,</l>
					<l>Lombon és bokorban igent mondanak most.</l>
					<l>A tavasz meghódol a legszebb lovagnak,</l>
					<l>Útja tetőpontján tündökölő napnak.</l>
				</lg>
				<lg>
					<l>Szerelemkeltő csók mindenik sugára,</l>
					<l>Melyre szűzi keblét a bimbó kitárja;</l>
					<l>Ilyenkor a szellő halk lengedezése,</l>
					<l>Gyönyörrel tölt erdő keble pihegése.</l>
				</lg>
				<lg>
					<l>Mint az ifju erdő szíve dobogása,</l>
					<l>Hallható a kakuk vidor huintása.</l>
					<l>(S csak midőn az árpa lemunkálva rendre,</l>
					<l>Némul, belefúlva a gyönyörtengerbe.)</l>
				</lg>
				<lg>
					<l>A lengyel királynak fényes vára mellett</l>
					<l>Illatot lehellő rengeteg zöldellett.</l>
					<l>Tele mindennémű vaddal, vadvirággal,</l>
					<l>S átalján az erdő minden pompájával.</l>
				</lg>
				<lg>
					<l>Ide járt a király nagyságos királyi</l>
					<l>Kedves vendégivel gyakoron vadászni.</l>
					<l>Alja buja zöld fű, mert nem jára erre</l>
					<l>Ostoba juhnyájnak irtó sáskaserge.</l>
				</lg>
				<lg>
					<l>Mikor ide ére Béla herceg, épen</l>
					<l>Nagyszerü vadászat vala belsejében.</l>
					<l>Riad a vadászkürt, az erdők harangja,</l>
					<l>Jeladólag tovább-tovább adogatva.</l>
				</lg>
				<lg>
					<l>Oda most az erdő szentegyházi csendje,</l>
					<l>Erdők istenének ünnepe lesz benne,</l>
					<l>Ki ha a vadászok kérelmit hallgatja,</l>
					<l>Lesz ma néki számos véres áldozatja.</l>
				</lg>
				<lg>
					<l>A zöld pázsitot a csöndes hűvös éjjel</l>
					<l>Kihímezte harmatgyöngyök ezerével.</l>
					<l>Melyeket mig a nap sorra le nem csókolt,</l>
					<l>Vadüzők céljának kedvező idő volt.</l>
				</lg>
				<lg>
					<l>Felriasztva fut már a szabad vadállat</l>
					<l>Gyilkos fegyverébe a föld zsarnokának.</l>
					<l>Asztalhulladékkal fizetett szolgái,</l>
					<l>Űzik a futókat hűséges kutyái.</l>
				</lg>
				<lg>
					<l>No de azért nincs mért megütközni benne,</l>
					<l>Ez öröktől fogva a természet rendje;</l>
					<l>Róka, sas a nyulat, más vadállat meg mást</l>
					<l>Gyilkol - és az ember? - valamennyit s egymást.</l>
				</lg>
				<lg>
					<l>Jajgató dühökben csaholva szaladnak</l>
					<l>Utána a félig repülő szarvasnak,</l>
					<l>Mely midőn eltikkad oldalán lövéssel,</l>
					<l>Hátravág az ebhez nemes megvetéssel.</l>
				</lg>
				<lg>
					<l>Amott vérre szomjas szájú csataebek</l>
					<l>Néma lihegéssel vaddisznót kergetnek.</l>
					<l>S ha beérik, füle tövébe ragadnak,</l>
					<l>Mig a vadász kése véget vet a harcnak.</l>
				</lg>
				<lg>
					<l>Az időben vajmi más volt a vadászat!</l>
					<l>Testnek és léleknek épületes játszat;</l>
					<l>Sőre ifju harcra képző iskolája,</l>
					<l>És a meglett bajnok legnemesb kockája.</l>
				</lg>
				<lg>
					<l>Béla királyfinak erős szenvedélye,</l>
					<l>Mindazáltal mostan nem vegyült beléje.</l>
					<l>Az erdőnyíláson kifelé a várnak</l>
					<l>Ment, hogy megmutassa magát a királynak.</l>
				</lg>
				<lg>
					<l>Közel voltak igen már az erdőszélhez;</l>
					<l>Kis kerek tisztáson valami neszt érez;</l>
					<l>Mézzel illanó méh, forró szárnyu szellő,</l>
					<l>Vagy suhogva szálló gyilkoló nyilvessző?</l>
				</lg>
				<lg>
					<l>Láthatatlan - mégis nyil volt az valóban,</l>
					<l>Melynek ütött sebén édes fájdalom van;</l>
					<l>Fonva a legforróbb mennyeibb sugárból:</l>
					<l>Leányszemből, mely most Bélára világol.</l>
				</lg>
				<lg>
					<l>Tüzes nyila forró első szerelemnek,</l>
					<l>Mely ha összeforrad vérével szivednek,</l>
					<l>Boldogítja azt, de jaj örökre néki,</l>
					<l>Ha onnan kegyetlen csalódás kitépi.</l>
				</lg>
				<lg>
					<l>Vadvirágos gyepen, iharbokor alján</l>
					<l>Epret és virágot szaggató királylyány</l>
					<l>Csillagos sötét éjszeme villantotta</l>
					<l>A nyilat, mely Béla szivét áthatotta.</l>
				</lg>
				<lg>
					<l>Háta mögött féken tartva paripáját</l>
					<l>Fegyveres cselédek őrizetét állják.</l>
					<l>Két palotaleány volt mulattatója,</l>
					<l>Szépek - ha mellette nem állottak volna.</l>
				</lg>
				<lg>
					<l>- Ti csereberélő kalmár hideg szivek,</l>
					<l>Számoló elmétek rabjai - hiszitek,</l>
					<l>Hogy a szerelemhez hónapok, esztendők</l>
					<l>Kellenek - biztosnak látva a jövendőt?</l>
				</lg>
				<lg>
					<l>Kik ujjaitok közt fontoló mérleggel</l>
					<l>Mást szeretni tudtok csupán fejetekkel,</l>
					<l>Érzelmeitekről miért szólna a dal,</l>
					<l>Ki lehet fejezni kereken számokkal.</l>
				</lg>
				<lg>
					<l>Mint a mennydörgés a gyujtó villámlással -</l>
					<l>Egy a szerelem az első pillantással!</l>
					<l>Nem üt meg a villám, ha dörögni hallod,</l>
					<l>Nem szeretsz, ha nem gyujt első pillanatod.</l>
				</lg>
				<lg>
					<l>Hosszu volt Bélának első pillantása,</l>
					<l>Mert meg volt meredve két szeme pillája.</l>
					<l>Önmagát és mindent elfeledve néze,</l>
					<l>Illik vagy nem illik? - nem jutott eszébe.</l>
				</lg>
				<lg>
					<l>Mit gondolt, mit érzett? volt e gondolatja,</l>
					<l>És ha volt, mi csodás volt a foglalatja?</l>
					<l>Mindent-mindent, csupán ezt ne kérdezzétek,</l>
					<l>Vagy erőtlen holtan fogyjon el az ének!</l>
				</lg>
				<lg>
					<l>Valamint az égen egy nap süt ragyogva</l>
					<l>(- Valaminthogy kettő fölösleg is volna -),</l>
					<l>Valamint e napnak milliom sugára</l>
					<l>Megszámolhatatlan elhat a világra:</l>
				</lg>
				<lg>
					<l>Bélának hasonlón egy érzése volt csak,</l>
					<l>A szerelem, ez az egyetlen, forró nap,</l>
					<l>Melyből kilövellő fényes gondolatok</l>
					<l>Mint a nap sugári - megszámolhatlanok.</l>
				</lg>
				<lg>
					<l>Egy az isten, aki mindenütt jelen van; -</l>
					<l>Levegőben, földön, templomban, bokorban</l>
					<l>Világ kezdetétől világ enyésztéig</l>
					<l>Örök dicsőségét szünetlen dicsérik:</l>
				</lg>
				<lg>
					<l>De csak egy imádság kedves ez istennek,</l>
					<l>Egy szó, mit a szív mond dobogva: “szeretlek”,</l>
					<l>Hogyha nem szerettél, nem imádkoztál még:</l>
					<l>Szerelem hijával nincs hit, nincs reménység.</l>
				</lg>
				<lg>
					<l>Béla szeretett, és hitt, remélt egyszerre,</l>
					<l>Imádkozás vágya szállt le a szivére,</l>
					<l>Úgy szerette volna mondani - szeretlek,</l>
					<l>De a szót tartotta oly igen kevesnek.</l>
				</lg>
				<lg>
					<l>“Jőjj segedelmemre - te iszonyú szellem,</l>
					<l>Most ohajtlak még csak - irtó veszedelem!</l>
					<l>Ami rettentő és miben ártalom van,</l>
					<l>Ember és szörnyekben, földön és pokolban.</l>
				</lg>
				<lg>
					<l>Jőjjetek elő mind - én harcolni vágyom,</l>
					<l>Győzzelek le mind, vagy érjen el halálom.</l>
					<l>S majd ha ajkim e szót szeretlek - mondják ki,</l>
					<l>Legyetek szavamnak tanubizonysági!...”</l>
				</lg>
				<lg>
					<l>Amíg így tünődött, azalatt bajtársa</l>
					<l>Forditotta a jó alkalmat javára.</l>
					<l>Mint már ösmerős a lyány elébe lépett,</l>
					<l>S kezde véle síma hizelgő beszédet.</l>
				</lg>
				<lg>
					<l>Nem fösvénykedett a tetszetős szavakkal,</l>
					<l>Beszélt egyremásra tüzesen, majd halkal;</l>
					<l>A királylyány látszó örömmel fogadta,</l>
					<l>Mialatt Bélára gyakoron pillanta.</l>
				</lg>
				<lg>
					<l>“Harcotok hírére messze földrül jöttem,</l>
					<l>Nagy utam volt, mégis oly kevés előttem:</l>
					<l>Mert hiszen tehozzád mindig közel voltam,</l>
					<l>Mindig előttem volt képed a távolban.</l>
				</lg>
				<lg>
					<l>Mi lehetne távol, mikor a kebelben</l>
					<l>A szerelem csupán maga véghetetlen?</l>
					<l>Útak fáradalma, a test szenvedése</l>
					<l>Sovárgó szivemnek csak könnyebbülése.”</l>
				</lg>
				<lg>
					<l>Esdeklő beszédit még folytatta volna</l>
					<l>- Mialatt Bélának vére forrt-lázonga -,</l>
					<l>De ijedt szemekkel a palotalányok</l>
					<l>Rémületes zajra összesikoltának.</l>
				</lg>
				<lg>
					<l>Sebesen közelgő ropogás hallatszott,</l>
					<l>Mintha buzogánnyal vernék a harasztot,</l>
					<l>Valaki azonban aratná a fákat,</l>
					<l>És azok egymásra törve hullanának.</l>
				</lg>
				<lg>
					<l>Béla kitalálva a veszély mivoltát,</l>
					<l>Sebtibe lováról fa mellé ugort át,</l>
					<l>És azt jobb kezével hatalmasan rázta,</l>
					<l>Hogy levele, makkja sűrün hulla rája.</l>
				</lg>
				<lg>
					<l>A zaj oszt egyenest őfeléje tartott,</l>
					<l>- Egyszer csak emeli magosra a bárdot -</l>
					<l>Mint az éjszakában csillagok hullása,</l>
					<l>Oly sebes volt bárdja éle villámlása.</l>
				</lg>
				<lg>
					<l>És azután csönd lett - jöttek a vadászok;</l>
					<l>Béla bárdja élén még csak vér se látszott;</l>
					<l>Mert amint a vadkan fejét szétütötte,</l>
					<l>Még azután mélyen lemerült a földbe.</l>
				</lg>
				<lg>
					<l>Körülállották a vadat, bámulással -</l>
					<l>Rettenetes volt az pallosagyarával;</l>
					<l>Mikor a bokrok közt csörtetett rohanva,</l>
					<l>Inkább bősz bivalynak gondolhattad volna.</l>
				</lg>
				<lg>
					<l>És a vágás rajta! - aki azt meglátta,</l>
					<l>És Bélára gondolt - borsózott a háta.</l>
					<l>Titkos irigységgel sisak alól néztek</l>
					<l>Béla termetére egynémely vitézek.</l>
				</lg>
				<lg>
					<l>S kérdezék maguktól: hol az erő benne?</l>
					<l>Vagy a zömök tölgynél erősb a jegenye?</l>
					<l>Könnyen ingó karcsu derekát bámulták,</l>
					<l>Mások a keleti, drága fényes ruhát.</l>
				</lg>
				<lg>
					<l>Végre a király is előjött, mogorván,</l>
					<l>Lelke mélyén harag förgetegét hordván;</l>
					<l>Haragos mindenre, főkép önmagára,</l>
					<l>Nagymihaszna hízó domború hasára...</l>
				</lg>
				<lg>
					<l>Miokból a pajkos ifjak csúfolódnak,</l>
					<l>Nevezi az ország renyhe hájhalomnak.</l>
					<l>De nagy akadék is az a has valóban</l>
					<l>Szerelemben úgy, mint harcias dolgokban.</l>
				</lg>
				<lg>
					<l>Egykoron honának első bajvivója,</l>
					<l>Most csupán hasának teherhordozója,</l>
					<l>S emiatt mindegyre veszti a csatákat,</l>
					<l>Nem csekély kárára a lengyel hazának.</l>
				</lg>
				<lg>
					<l>Melyeket nagy őse szerze, tartományok,</l>
					<l>Ellene fölkelnek. Igy a pomeránok.</l>
					<l>Kiknek hogyha szörnyü vezérére gondol,</l>
					<l>Nem maradhat menten szíve borzalomtól.</l>
				</lg>
				<lg>
					<l>Harcra készen áll már népe java, hadja,</l>
					<l>Ma a búcsu - holnap indulásuk napja.</l>
					<l>Merőtüzü ifjak, vérmes nagy reményük,</l>
					<l>Csak ő érzi, hogy már nem méltó vezérük.</l>
				</lg>
				<lg>
					<l>Csak akkor vidul, ha szép lyányára pillant,</l>
					<l>Gondjai ködében ez a reménycsillag.</l>
					<l>Mintha sejtené, hogy el nem veszhet ország,</l>
					<l>Melynek ily szép nemtő ékesíti trónját.</l>
				</lg>
				<lg>
					<l>Most hogy ijedelme jelét látta arcán</l>
					<l>- Haloványult ajka, mint fogyó szivárvány</l>
					<l>Kérdezé mi lelte - hanem megelőzve</l>
					<l>Válaszát, egyszerre Béla állt előtte.</l>
				</lg>
				<lg>
					<l>- Mi van szebb a földön fakadó bimbónál?</l>
					<l>Tavaszkor az első fülemüleszónál?</l>
					<l>Tán az ébredő nap hajnalsugár-ujja,</l>
					<l>Mely az alvó földet fölébreszti újra?</l>
				</lg>
				<lg>
					<l>Szép az ébredő nap hajnalsugár-ujja,</l>
					<l>Mégis szebb volt Richsza arca elpirulva;</l>
					<l>Mert amint most Béla szemébe pillantott,</l>
					<l>Arca oly piros lett, mint előbb halvány volt.</l>
				</lg>
				<lg>
					<l>Minek nevezzelek, idő, midőn a lyány</l>
					<l>Arca először lesz majd piros, majd halvány,</l>
					<l>Pirulása okát alig sejti, érti,</l>
					<l>Holott ahol el sem pirult, ott is érzi...</l>
				</lg>
				<lg>
					<l>Midőn szíve, mely még szendergett nyugodtan,</l>
					<l>- Hogy megijed tőle - oly erőset dobban...</l>
					<l>És érezve fájó sugarat szemében,</l>
					<l>Földre süti azt, nem tudva, hova nézzen?</l>
				</lg>
				<lg>
					<l>Mit tünődöm... hisz bárminek mondanálak,</l>
					<l>Mindig kevesebbet mondanék csak nálad!</l>
					<l>Avvagy a teremtő mikor megteremtett,</l>
					<l>Nem-e önnönmagát multa fölül benned? -</l>
				</lg>
				<lg>
					<l>Az első szerelem hajnalának rajza</l>
					<l>Volt az a pír, melytől ége Richsza arca;</l>
					<l>Béla látta - szemét de lekapta róla,</l>
					<l>Hogy eszébe jusson mondanivalója.</l>
				</lg>
				<lg>
					<l>“Lengyelek királya - halld rövid beszédem.</l>
					<l>Magyarok földjéről vagyon érkezésem.</l>
					<l>Azért ki s mi vagyok? mondanom mit érne,</l>
					<l>Messziről jött ember lel kevés hitelre.</l>
				</lg>
				<lg>
					<l>Vagyok számüzötte messze nagy hazának,</l>
					<l>Menhelyet remélő egy időre nálad.</l>
					<l>És hogy e jóságod meg is érdemeljem,</l>
					<l>Hadakozni engedj érted a seregben.”</l>
				</lg>
				<lg>
					<l>Elvégezve Béla takaros beszédét</l>
					<l>- Mialatt bámult a körülálló népség -,</l>
					<l>Szót várt a királytól, de hiába vára,</l>
					<l>Mert soká nem jött szó annak ajakára.</l>
				</lg>
				<lg>
					<l>Hogy Bélát tetőtül talpig nézegette,</l>
					<l>- Való ami való - ugy meg volt lepetve,</l>
					<l>Hogy őtet magát s az egész jelenséget,</l>
					<l>Egy darabig vélte tündér tüneménynek.</l>
				</lg>
				<lg>
					<l>S mert szemét a népség most Bélán feledte,</l>
					<l>A király zavarát észre nem is vette.</l>
					<l>S minden, amit láttak Bélán, volt bübájos,</l>
					<l>Termete s átalján mindene szabályos.</l>
				</lg>
				<lg>
					<l>Homloka aranyos rézsisakba vész el,</l>
					<l>Mely fölött kócsagtoll dacol a szélvésszel.</l>
					<l>Szög szemölde rejti szeme játszó fényét,</l>
					<l>Mely lesujt vagy derít, mint a jó reménység.</l>
				</lg>
				<lg>
					<l>És fekete, fényes, finom bajuszának</l>
					<l>Irigyei hazaföldjén is valának.</l>
					<l>Igaz, hogy sokat is szenvedett érette,</l>
					<l>Mert szemével már sok szép leányt megverte.</l>
				</lg>
				<lg>
					<l>Mit kezében tart, a hosszú kőrös dárdát,</l>
					<l>Viharos tetőin növelé a Kárpát.</l>
					<l>Ott sok erős szélnek próbáit megállta,</l>
					<l>Míg belé szerelmes bajnokkéz levágta.</l>
				</lg>
				<lg>
					<l>Az a párduc, melynek bőre alatt válla</l>
					<l>Jobb felül kiduzzad, nem térvén alája,</l>
					<l>Egykor fejedelme volt ádáz fajának,</l>
					<l>Örökszabad síkján forró Afrikának.</l>
				</lg>
				<lg>
					<l>Melle közepén vert színarany a csatja,</l>
					<l>- Egy oroszlán tigris fejébe harapva;</l>
					<l>Görbe kardja balján lógg le kényeskedve,</l>
					<l>Csengve, mintha mindig harcra volna kedve.</l>
				</lg>
				<lg>
					<l>Félhold arcu fényes acél csatabárdja</l>
					<l>S a buzogány - bízva öreg Hadonárra.</l>
					<l>Ezekkel mellvértet, sisakot tör össze,</l>
					<l>Avvagy emberirtó vadat útjaközbe...</l>
				</lg>
				<lg>
					<l>Hogy magához tért, szólt a király legottan:</l>
					<l>“Magyarok jó hírét gyakoron hallottam;</l>
					<l>Bárki légy - mint külsőd, tartásod mutatja,</l>
					<l>Királyi vérnek vagy bizonnyal magzatja.</l>
				</lg>
				<lg>
					<l>Légy országom földén szivesen fogadva,</l>
					<l>Melynek most szüksége van jó hadfiakra;</l>
					<l>S mert vitézim holnap hadba elindulnak,</l>
					<l>Jöjj, osszad velünk meg kenyerünk s borunkat.”</l>
				</lg>
				<lg>
					<l>Végezvén beszédét, mind fölkerekedtek,</l>
					<l>És vidám beszéd közt föl a várba mentek;</l>
					<l>Hol az érkezőket várta rakott asztal,</l>
					<l>Étel-ital s minden földi jó malaszttal...</l>
				</lg>
				<p>Negyedik ének</p>
				<lg>
					<l>Vége már a zajos búcsú-lakomának;</l>
					<l>A vitézek, noha fáradtak valának,</l>
					<l>A vacsora végén pendülő zenére</l>
					<l>Mindegyiknek újjászületett bő vére.</l>
				</lg>
				<lg>
					<l>Soha sincsen oly kedv, mint amidőn másnap</l>
					<l>Határnapja van a harcba-indulásnak.</l>
					<l>Különös, hogy aki halni indul s ölni,</l>
					<l>Előtte való nap nem is tud gyülölni.</l>
				</lg>
				<lg>
					<l>Mint a Niagarán andalgó dereglye,</l>
					<l>A vizesés szörnyü torkához közelgve</l>
					<l>Sebesebben halad, majd szilajon rohan</l>
					<l>Kétségbeesetten - visszahozhatatlan:</l>
				</lg>
				<lg>
					<l>Szintúgy a halálnak fölszentelt vitézi,</l>
					<l>Minél közelebb a vész, sietnek élni.</l>
					<l>- S elképzelve hogy tán utójára látja,</l>
					<l>Kedvese is inkább rásimúl karjára.</l>
				</lg>
				<lg>
					<l>Régi ősök vitéz cselekedeteit</l>
					<l>Szép rimekben lantos ifjak énekelik.</l>
					<l>Szíve földobog rá mindegyik vitéznek,</l>
					<l>És hasonlók lenni nemes vágyban égnek.</l>
				</lg>
				<lg>
					<l>- Kik fitymálva szóltok az elmult időkről,</l>
					<l>Essetek kétségbe inkább a jövőtől:</l>
					<l>Nem rajzott az eszme hajdan a fejekben, -</l>
					<l>De a szív erősebb, jobb volt a kebelben.</l>
				</lg>
				<lg>
					<l>Hogy az öldöklés volt a dicsőség útja:</l>
					<l>- Jön-e idő, mikor nem lesz az, ki tudja? -</l>
					<l>Ám ha a gyülölség az emberkebelnek</l>
					<l>Örök istenátka, mit ki nem téphetnek:</l>
				</lg>
				<lg>
					<l>Legyen becsületes nyilt a csatatére,</l>
					<l>Egyenlő fegyverrel rontva ellenére...</l>
					<l>És elesni, halni tudjanak nyugodtan,</l>
					<l>Nem átkozva istent, világot magokban.</l>
				</lg>
				<lg>
					<l>Ám ha lenni kell, hát hadd legyen gyülölség!</l>
					<l>Az ok és a fegyver - ebben a különbség.</l>
					<l>Egykoron gyülöltek szerelem s hazáért,</l>
					<l>Most gyülöl az ember egyenest magáért.</l>
				</lg>
				<lg>
					<l>Kacér hölgy - jövendő - fátyolos képeddel,</l>
					<l>S te sivatag jelen alattam - sülyedj el!</l>
					<l>Szebb a mult - legalább hős volt benn az ember,</l>
					<l>Nem pénz volt a bálvány, nem csalás a fegyver...</l>
				</lg>
				<lg>
					<l>Szent volt a barátság, a szerelem szentebb,</l>
					<l>Ép ezért egymással gyakran összevesztek.</l>
					<l>És így Berezina már gyülölte Bélát,</l>
					<l>Mivel Richsza s Béla sziveikbe bélát.</l>
				</lg>
				<lg>
					<l>Haj, mi szép nyelvet tud a lányszem sugára,</l>
					<l>Hogy megérti minden, bárhol a hazája!</l>
					<l>Mialatt végezték a jó estebédet,</l>
					<l>Béla már Richszától minden jót megértett.</l>
				</lg>
				<lg>
					<l>Sok vitéz volt ottan, s mindegyik sovárga</l>
					<l>A király lyányának egy pillantására.</l>
					<l>Kapott is mindannyi egy-egy pillanatot</l>
					<l>De csak olyat, melyet mindegyik láthatott.</l>
				</lg>
				<lg>
					<l>Mer a pillantás, mely vallja a szerelmet,</l>
					<l>Az amolyan félénk, titkos, lopva ejtett,</l>
					<l>Félve találkozó a rokon sugárral,</l>
					<l>Ilyeneket váltott Richsza is Bélával...</l>
				</lg>
				<lg>
					<l>Berezina pedig, aki mindezt leste,</l>
					<l>Önmagát biztatva, majd kétségbeesve,</l>
					<l>Már csupán a harcok viharát ohajtá,</l>
					<l>Mely avvagy szerencsét, vagy halált hozand rá!</l>
				</lg>
				<lg>
					<l>Richsza végre hálóteremébe ment el.</l>
					<l>Vitézek maradtak bortölt serlegekkel.</l>
					<l>Ittak - legelőször persze a királyért,</l>
					<l>Azután Lengyelhon legszebb leányáért.</l>
				</lg>
				<lg>
					<l>Részegitő-édes volt ez a pohár bor!</l>
					<l>Menyország-nyitó volt utána a mámor.</l>
					<l>A bor nem hiába gyermeke a napnak,</l>
					<l>Benne sugarának bűbájai vannak.</l>
				</lg>
				<lg>
					<l>Piros rózsát fest a fekete felhőre,</l>
					<l>Azon át néz a nap le a sötét földre,</l>
					<l>Igy a vitézek a mámor fátyolán át</l>
					<l>Az ellen hadát csak kicsiségnek látják.</l>
				</lg>
				<lg>
					<l>De van egy, kinek még most is jut eszébe</l>
					<l>A pomerán vezér rettenetes képe.</l>
					<l>“A haddal magával - szólt ez így hozzájuk -,</l>
					<l>Ha isten segít, majd valahogy elbánunk,</l>
				</lg>
				<lg>
					<l>De azt kérdezem most tőletek előre,</l>
					<l>Ki lesz, aki Mervát leteríti földre?</l>
					<l>Tudom, hogy hazánkért halni készek vagytok,</l>
					<l>De mit ér, ha egyig kezétől elhaltok? -</l>
				</lg>
				<lg>
					<l>Én azt gondolom - ha ügyünket fontoljuk,</l>
					<l>Nem sereggel, csak egy vezérrel van dolgunk.</l>
					<l>Ki míg életben van, hada győzhetetlen,</l>
					<l>Valamint, ha elhal, meghódolna egyben.”</l>
				</lg>
				<lg>
					<l>A józan beszédre szörnyü lett a lárma.</l>
					<l>Kinek harag, kinek szégyen ült arcára.</l>
					<l>Megzördült a fegyver, s nagyobb számmal voltak,</l>
					<l>Kik önerejükben bízva hánykolódtak.</l>
				</lg>
				<lg>
					<l>Pomerán vezérnek híre messze terjedt,</l>
					<l>Róla szájrul szájra histórják kerengtek.</l>
					<l>Sok vitéz vítt avval nevezetes harcot.</l>
					<l>De mind belehalt, vagy vallott nagy kudarcot.</l>
				</lg>
				<lg>
					<l>Béla a meséket csöndesen hallgatta,</l>
					<l>S hogy előtte rémlett Merva hős alakja,</l>
					<l>Titkos öröme volt gerjedő szivének,</l>
					<l>Melyre hajaszáli fölemelkedének.</l>
				</lg>
				<lg>
					<l>“Alkalom már lesz - a többi magam dolga,”</l>
					<l>Tervet szövögetve ezeket gondolta,</l>
					<l>És mivelhogy már a győzelemre gondolt,</l>
					<l>Gondolatában a koszorú is ott volt.</l>
				</lg>
				<lg>
					<l>A koszorú az volt, ami most a haszon.</l>
					<l>Az ő koszorúja a királykisasszony.</l>
					<l>Elindulta előtt látni ohajtotta,</l>
					<l>De sehogy nem ötlött most eszébe módja.</l>
				</lg>
				<lg>
					<l>Már mulóban volt a rövid nyári éjjel,</l>
					<l>Bóbiskolt a lámpa aluszékony fénnyel.</l>
					<l>Jobbadán távoztak már mind a vitézek,</l>
					<l>Vagy ültő helyükben elszenderedének.</l>
				</lg>
				<lg>
					<l>Béla szemét csak nem fogta be az álom,</l>
					<l>Föl s le nyugtalan járt sok üres szobákon.</l>
					<l>Végre selyemszárnyas függöny-ajtó mellett</l>
					<l>Csöndesen megállt és merő figyelem lett.</l>
				</lg>
				<lg>
					<l>Valami gyönge nesz ütődött füléhez;</l>
					<l>Hajnali langy szellő vagy lehellet-é ez?</l>
					<l>Szellő az bizonnyal, mit hajnal sohajtott,</l>
					<l>S a természetben fölgerjedő vágy hajtott.</l>
				</lg>
				<lg>
					<l>- Egy merész fuvalma csintalan szellőnek,</l>
					<l>S szárnyai szétválnak a selyemfüggönynek,</l>
					<l>S azon át még egyszer rövid pillanatra</l>
					<l>Alvó kedvesének látszott ékes arca.</l>
				</lg>
				<lg>
					<l>Látta sovár vágytól nyílva maradt ajkát,</l>
					<l>És hallotta forró keble lángsohajját,</l>
					<l>Mely “szeretlek” szót vitt láthatatlan szárnyán,</l>
					<l>Magyarázatul hó karjait kitárván...</l>
				</lg>
				<lg>
					<l>De hamar a függöny újra összehajla,</l>
					<l>S már a szellő nem is könyörüle rajta,</l>
					<l>Újabb kedvezésért bármi szépen kérte,</l>
					<l>- Mert az lepihent - tán a gyönyörű képre.</l>
				</lg>
				<lg>
					<l>Reménykedett, várt még, de hiába vára,</l>
					<l>- Egyszerre csak szólal öreg Hadonárja,</l>
					<l>Okolja a várni türhetetlen Tátost,</l>
					<l>S mert vele már nem bír, menni kéne már most.</l>
				</lg>
				<lg>
					<l>A vár udvarán már végig sorban állnak</l>
					<l>Választott vitézi Mieszkó királynak.</l>
					<l>Hivogat a kürt, vad paripák nyerítnek.</l>
					<l>Zörrenése hallik acél fegyvereknek.</l>
				</lg>
				<lg>
					<l>Megjelen a király végre seregében,</l>
					<l>Lyánya búcsut int a palota-erkélyen,</l>
					<l>Csikorog a kapu, s azon dübörögve</l>
					<l>Indul a derék had le a zöld mezőre,</l>
				</lg>
				<lg>
					<l>Hol a kisebb-nagyobb egybegyűlt dandárok</l>
					<l>- Melyeket vezetnek országnagyok, bárók -</l>
					<l>Bókolása között nemzeti zászlónak</l>
					<l>A királyt üdvözlik, s véle csatlakoznak.</l>
				</lg>
				<lg>
					<l>Aztán egyesülten zúgva megindulnak</l>
					<l>Porfelhője között széles országutnak,</l>
					<l>Melyen át fegyverek ezere csillámlik,</l>
					<l>Midőn tetejökben nap sugara játszik.</l>
				</lg>
				<lg>
					<l>Igy indulnak felhők nyugotról gyakorta,</l>
					<l>Méhökben haragvó villámmal rakodva;</l>
					<l>Elsötétül a táj, merre áthuzódnak,</l>
					<l>S keble elszorúl a félénk földlakónak.</l>
				</lg>
				<lg>
					<l>S könnyebbülve hosszún, háladón lélekzik,</l>
					<l>Ha látja, hogy szelek más vidékre viszik.</l>
					<l>És csak a távolból nézve bősz haragját,</l>
					<l>Tiszteli magában isten akaratját.</l>
				</lg>
				<lg>
					<l>Tiz nap és tiz éjjel gyorsan haladának,</l>
					<l>S határában voltak Pomerániának.</l>
					<l>Gyönyörű sík volt ez, eltekintve rája,</l>
					<l>Béla csak fájóbban gondolt szép honára.</l>
				</lg>
				<lg>
					<l>- “Bátya - így beszéle Béla Hadonárhoz,</l>
					<l>Ügetés közben -, mit szólsz e tartományhoz?</l>
					<l>Ugy hiszem vitéznek jók a pomeránok;</l>
					<l>Mert vitéz nép szokta lakni a sikságot,”</l>
				</lg>
				<lg>
					<l>Mire viszont felelt Hadonár eképen:</l>
					<l>“Hej tán voltam is már hajdant e vidéken!</l>
					<l>Mikor a világot jártuk hadakozva,</l>
					<l>Haza dicsőséget s gazdag zsákmányt hozva.</l>
				</lg>
				<lg>
					<l>Közel lehet már a tenger is mellettünk,</l>
					<l>Csak az tarta vissza, hogy tovább nem mentünk.</l>
					<l>Szerették e földet akkor is apáink,</l>
					<l>Szapora füvében híztak paripáink.</l>
				</lg>
				<lg>
					<l>Magyarország mellé jó lett volna foltnak.</l>
					<l>E volt a mondása az erős Botondnak.</l>
					<l>Emlékezem: szőke izmos népek lakják,</l>
					<l>A kelevézt, dárdát szerencsével hajtják.</l>
				</lg>
				<lg>
					<l>És ugyancsak vissza kelle emlékeznünk,</l>
					<l>Ha akartunk győzni: hogy minek születtünk.</l>
					<l>Hanem azért végre csak levertük őket,</l>
					<l>- No de minek bántom a szép mult időket!”</l>
				</lg>
				<lg>
					<l>Ezalatt egy magas erdőbül kitérve</l>
					<l>Értenek világos szabad mezőségre.</l>
					<l>Egy kiáltás hangzott szanaszét: “ellenség!”</l>
					<l>Mely után viszont lett hirtelen csöndesség.</l>
				</lg>
				<lg>
					<l>Egy kevéssé hőkölt a had csillapodva,</l>
					<l>Mintha akaratlan mind egyet gondolna;</l>
					<l>Csak a szívek vertek gyorsabb, hangosabban,</l>
					<l>Melyek fenekén most ezer érzelem van.</l>
				</lg>
				<lg>
					<l>- Ilyen hallgatás van a természet keblén,</l>
					<l>Bosszuálló sötét vihar közeledtén,</l>
					<l>Mikor a föld mintha elkészülve várna</l>
					<l>Az uralkodó ég sujtoló nyilára. -</l>
				</lg>
				<lg>
					<l>Most az ifju bajnok kedvesére gondol,</l>
					<l>Elsohajtva hozzá kegyetlen távolból.</l>
					<l>Egy pár óra, s talán távolabb lesz tőle,</l>
					<l>S a végső fohász is kiszakad belőle.</l>
				</lg>
				<lg>
					<l>Mert váltig hiába áltattok, beszéltek:</l>
					<l>Kivánatos a kéj, s kedves ez az élet.</l>
					<l>Szép a virág, szép a napsugár, a pajzán,</l>
					<l>És még a halál is szép az ifju arcán.</l>
				</lg>
				<lg>
					<l>S csakis ifju halhat szépen; - ha elaggtál,</l>
					<l>Már jótétemény s nem áldozat a halál.</l>
					<l>Hazáért csak az hal, ahol a kebelben</l>
					<l>Vesztenivalóként él még a szerelem.</l>
				</lg>
				<lg>
					<l>A fekete földön szánhadd a virágot,</l>
					<l>Melyet zivatarnak vad keze levágott,</l>
					<l>Az öreg nem hal meg, csak lehull magától,</l>
					<l>Mint aszott gyümölcs lehull az életfáról.</l>
				</lg>
				<lg>
					<l>Most kit a dicsőség örök szomju vágya</l>
					<l>Dagadó kebellel vezérlett csatába,</l>
					<l>Diadalkapukat épit képzelegve,</l>
					<l>Megdöbbent szívét még keményebbre edzve.</l>
				</lg>
				<lg>
					<l>Parancsait osztja a király legottan.</l>
					<l>- Mint a sas, mely pihent kőszálon, nyugodtan,</l>
					<l>Verebet pillantva kiterjeszti szárnyát,</l>
					<l>Hogy sebes röptével győzze meg prédáját -</l>
				</lg>
				<lg>
					<l>Úgy hadát, mely haladt hosszú csoportokban,</l>
					<l>Kiterjeszti széles, rendes csatasorban,</l>
					<l>S mérsékelt menetben indul ellenére,</l>
					<l>Az pedig bevárja készen, közelébe.</l>
				</lg>
				<lg>
					<l>Már majd farkasszemre értek az ellennel,</l>
					<l>A jeladást várta csak az elszánt lengyel.</l>
					<l>Markolaton volt már keze a vitéznek,</l>
					<l>Hogy bemutathassa kardját a napfénynek,</l>
				</lg>
				<lg>
					<l>Midőn mindeneknek csodálkozására,</l>
					<l>Két lovag az ellen hadából kiválva,</l>
					<l>Követségi jellel, fehér lobogóval</l>
					<l>Közelg a királyhoz, ki előbb igy szólal:</l>
				</lg>
				<lg>
					<l>“Nos hát a szentlélek szivetekbe szálla,</l>
					<l>És megtérve jöttök békét kunyorálva?</l>
					<l>Ám a megtérésnek szivemből örvendek,</l>
					<l>De föltétlenül ne várjatok kegyelmet.”</l>
				</lg>
				<lg>
					<l>Hirtelen haragtól elfeketült képpel</l>
					<l>Szólt az egyik követ héjázó beszéddel.</l>
					<l>“Jó király, egy kissé korán vagy kegyelmes,</l>
					<l>Még a te kegyelmed senkinek sem kedves.</l>
				</lg>
				<lg>
					<l>Nézz végig hadunkon és vedd fontolóra,</l>
					<l>Vagyunk-e szorulva esedező szóra?</l>
					<l>Számra és erőre - semmiben sem enged</l>
					<l>Bármibe kerülne - hadunk a tiednek.</l>
				</lg>
				<lg>
					<l>Elgondolhadd azt is: ha egymásra rontunk,</l>
					<l>Egész álló nap tán vért hiába ontunk.</l>
					<l>Külön istenünkért küzdenénk mindketten,</l>
					<l>S azok nem engednék magokat egykönnyen.</l>
				</lg>
				<lg>
					<l>Azért bölcs vezérünk, vitéz fejedelmünk,</l>
					<l>- Kit most egyedüli urunkul tisztelünk -</l>
					<l>A csatának könnyebb végzését kivánja,</l>
					<l>Ha valaki véle párbajra kiállna.</l>
				</lg>
				<lg>
					<l>Azért azt üzeni: ha szereted néped,</l>
					<l>Annak drága vérét mostan megkimélhedd.</l>
					<l>Állj ki véle magad, és ha őt levágtad,</l>
					<l>Seregünk és népünk hódol koronádnak,</l>
				</lg>
				<lg>
					<l>Valamint: vezérünk ha legyőzne téged,</l>
					<l>Őt uralkodónak ösmerje el néped.</l>
					<l>Kivüled vezérünk mással is kimégyen,</l>
					<l>Csakhogy az vezéri - főuri vér légyen.”</l>
				</lg>
				<lg>
					<l>A pomerán követ végzé a beszédet.</l>
					<l>Király és vezéri szótlan összenéznek</l>
					<l>Mintha valamennyi kérdené magától,</l>
					<l>Vajjon fél-e vagy nem a nagy pomerántól?...</l>
				</lg>
				<lg>
					<l>Mieszkó ha épen király nem lett volna,</l>
					<l>Mostan újra meg lett volna zavarodva.</l>
					<l>De kitérő válasz, - vagy, ha épen nincs más,</l>
					<l>Nála mindig készen áll az elhalasztás.</l>
				</lg>
				<lg>
					<l>“Várjatok kevéssé s vonuljatok félre,</l>
					<l>Felelek azonnal uratok kértére.”</l>
					<l>Kopjavetésnyire hátrált a két követ,</l>
					<l>Súgva-búgva fujván egymás közt a követ.</l>
				</lg>
				<lg>
					<l>Lengyel király pedig az alvezéreket</l>
					<l>Maga körül gyüjté s hozzájuk beszéllett.</l>
					<l>“Lovagok, vitézek, figyeljetek szómra,</l>
					<l>Irányzom beszédem egyedül a jóra.</l>
				</lg>
				<lg>
					<l>Merva noha vétkes lázadó vagy bármi,</l>
					<l>Kihivásának nem szabad ellenállni.</l>
					<l>Bárha ránk hátrányos vagy veszélyes volna,</l>
					<l>Lovag-kötelesség már ezt parancsolja.</l>
				</lg>
				<lg>
					<l>Ha egész haduktól megveretnénk légyen,</l>
					<l>Még ez sem lehetne olyan égő szégyen,</l>
					<l>Mintha ezereink közül egy se válna,</l>
					<l>Aki ez egyetlen bajnoknak kiállna.</l>
				</lg>
				<lg>
					<l>Nem is szólok arról, hogy e párbaj dolga</l>
					<l>Kivánatos inkább mi részünkre volna.</l>
					<l>Ha Mervát elejtjük, mondhatom bizonnyal,</l>
					<l>Hogy serege, népe meghódol azonnal.</l>
				</lg>
				<lg>
					<l>És tudjátok azt is, hogy a pomeránok</l>
					<l>Keresztény vallástól nem iszonyodnának,</l>
					<l>Csak makacs vezérük erős akaratja,</l>
					<l>Mely őket pogány hit bilincsein tartja.</l>
				</lg>
				<lg>
					<l>Ami engem illet - örömest kiállnék,</l>
					<l>Istenem s hazámért bátran síkra szállnék,</l>
					<l>Ám de tán nem szégyen vallanom előre,</l>
					<l>Hanyatlottam immár korra és erőre.</l>
				</lg>
				<lg>
					<l>Azt is jól tudom, hogy közületek bárki</l>
					<l>Bizonyos halálra is örömest áll ki,</l>
					<l>Ha dicső halála hitre vagy a honra</l>
					<l>Üdvösséget avvagy dicsőséget hozna.”</l>
				</lg>
				<lg>
					<l>A király beszédét el sem végezhette;</l>
					<l>Lelkesült rivalgás támadott mellette;</l>
					<l>Sok vitéz megütve kardja markolatját</l>
					<l>Jelentette, hogy kész fogadni a halált.</l>
				</lg>
				<lg>
					<l>De a király ismét folytatá legottan,</l>
					<l>“Örömömre szolgál, hogy nem csalatkoztam.</l>
					<l>Ámde tőlünk most a haza nem azt várja,</l>
					<l>Hogy valaki menjen bizonyos halálra.</l>
				</lg>
				<lg>
					<l>Mostan győzni kell oly bajnok ellenében,</l>
					<l>Kinek párja tán nincs a földkerekségen.</l>
					<l>Ellenségem ugyan a pomerán órjás,</l>
					<l>De most káros volna az elbizakodás.</l>
				</lg>
				<lg>
					<l>Ám ki vállalkozik, az gondolja jól át,</l>
					<l>És meghányja-vesse elejét utóját.</l>
					<l>Itt a halál szégyen, és egy nemzet átka</l>
					<l>Kisérné a bukott vakmerőt sírjába...”</l>
				</lg>
				<lg>
					<l>Itt megállapodott a király és vára,</l>
					<l>Lesz-e és mi lesz a felelet szavára.</l>
					<l>Hallgattak, tünődtek, mig a csöndességet</l>
					<l>Megtörvén egy éltes bajnok igy beszéllett:</l>
				</lg>
				<lg>
					<l>“Ha szabad tanáccsal - jó uram királyom</l>
					<l>Szólni hozzád, - én a nagy csatát ajállom.</l>
					<l>Nagyján ösmerem mind fogósb ifjainkat,</l>
					<l>Egyre most az ország sorsát mégse bízhadd.</l>
				</lg>
				<lg>
					<l>Most az egyszer órjás avvagy csodaszülött -</l>
					<l>Való, ami való - nincs soraink között.</l>
					<l>Ezt én mondom, aki vitézebb, jobb népet</l>
					<l>Honfitársaimnál soha nem ösmérek.”</l>
				</lg>
				<lg>
					<l>És a körülállók komoly hallgatása</l>
					<l>Szavainak vala tanubizonysága.</l>
					<l>Éltüket nem félték a lengyel vitézek,</l>
					<l>De mindegyik félt kárt tenni nemzetének.</l>
				</lg>
				<lg>
					<l>A király fiai számba nem vevődtek,</l>
					<l>Még csak szoktatóba hozta harcra őket.</l>
					<l>Szép sudár legénykék - hanem még erőre -</l>
					<l>No, csak várniok kell egypár esztendőre.</l>
				</lg>
				<lg>
					<l>Vitézei során újra végignézett</l>
					<l>A király - nem adva föl a reménységet.</l>
					<l>És amint szemével Bélát föltalálta,</l>
					<l>Föléledt szívében hite, bátorsága.</l>
				</lg>
				<lg>
					<l>Az pedig ott állott magában, tünődve,</l>
					<l>Nem igérkezik-e valaki előtte?...</l>
					<l>Már a király ajkán volt a szó, hogy híjja,</l>
					<l>Midőn ép elébe álla Berezina,</l>
				</lg>
				<lg>
					<l>S ajánlotta magát a párviadalra,</l>
					<l>S csak kevésbé mult, hogy el nem lőn fogadva.</l>
					<l>Ámde most Bélának eszébe jutottak</l>
					<l>A szerelemesdő hizelgő szép szavak,</l>
				</lg>
				<lg>
					<l>Melyeket az erdőn mondott Berezina,</l>
					<l>S melyeket látszólag kedvesen vett Richsza.</l>
					<l>S fölbillent sisakja meredő hajától,</l>
					<l>Sötét szeme lángolt nagy indulatától.</l>
				</lg>
				<lg>
					<l>“Uram, király - szólott határzottan -, kérlek,</l>
					<l>Engedj küzdenem az óriással érted.</l>
					<l>Őt ugyan ösmerni még szerencsém nincsen,</l>
					<l>Csak annyit tudok, hogy ember és nem isten.</l>
				</lg>
				<lg>
					<l>S ezt elégnek tartom. Im te magad mondád,</l>
					<l>Hogy e párbajtól függ országod, koronád.</l>
					<l>Ám ha van, ki magát érdemesbnek tartja,</l>
					<l>Jöjjön és hadd lássam, erősebb-e karja?...”</l>
				</lg>
				<lg>
					<l>Nagyon is tetszett e beszéd a királynak.</l>
					<l>És igéretet tőn azonnal Bélának,</l>
					<l>Hogy ha szerencsés lesz páros viadalja,</l>
					<l>Pomeránok földjét jutalomul adja.</l>
				</lg>
				<lg>
					<l>Hogy pedig az ellen elbizott vezére</l>
					<l>Kifogást ne tegyen eltitkolt nevére,</l>
					<l>Legott fővezérnek kinevezte őtet,</l>
					<l>- Vigye hirül neki rögtön a két követ.</l>
				</lg>
				<lg>
					<l>S mivel már a nap is nyugovóra szálla,</l>
					<l>Harc idejét szabta másnap hajnalára;</l>
					<l>Éjre pedig a két had vonuljon hátrább,</l>
					<l>S köztük a szabad tért táborőrök járják.</l>
				</lg>
				<lg>
					<l>Követek e választ véve távozának;</l>
					<l>Lengyel had szerencsét ohajta Bélának.</l>
					<l>Mert hazájuk sorsa bízva volt kezére,</l>
					<l>Senki irigységet iránta nem érze.</l>
				</lg>
				<lg>
					<l>Csak egy ajk volt néma, csak egy arc volt sápadt</l>
					<l>Közepette a víg, zajos sokaságnak.</l>
					<l>Csak egy szemben égett sötét boszu nyila:</l>
					<l>Ez a büszkesége-sértett Berezina.</l>
				</lg>
				<p>Ötödik ének</p>
				<lg>
					<l>Ragyogó csillagok tetején az égnek,</l>
					<l>Lenn a földön sűrü tábortüzek égnek.</l>
					<l>Széllel-játszi tüzek mellett heverészve</l>
					<l>Izesen beszélget a had nagyobb része.</l>
				</lg>
				<lg>
					<l>Beszélnek csodával határos kalandról,</l>
					<l>Melyekről maiglan őrzött krónika szól;</l>
					<l>Mindegyik elmondja kiállt veszélyeit,</l>
					<l>Hol bizonnyal elvész, ha - isten nem segít.</l>
				</lg>
				<lg>
					<l>Fegyverét az egyik, jó lovát a másik</l>
					<l>Víg borozás közben földicséri váltig.</l>
					<l>Mindegyiké legjobb, második egyé sem,</l>
					<l>És megállapodnak ebben valamennyen.</l>
				</lg>
				<lg>
					<l>Csak Berezinának nincsen nyugodalma,</l>
					<l>Lázas indulatok hörgő szavát hallja;</l>
					<l>Szerelem, gyülölség legnagyobb mértékben</l>
					<l>Szíve rovására küzd az elsőségen.</l>
				</lg>
				<lg>
					<l>Mint vérontás-jósló üstökös az égen,</l>
					<l>Rendetlenül jár-kel egyedül az éjben;</l>
					<l>Már két ízben ért el Béla sátorához,</l>
					<l>S háborodott lelke semmit sem határoz.</l>
				</lg>
				<lg>
					<l>“Egész Lengyelország föle ifjusága</l>
					<l>Itt van egy csomóban (tünődik magába),</l>
					<l>Java cseh vitézim, kiket válogattam -</l>
					<l>Annyi ezeren nem állanak utamban.</l>
				</lg>
				<lg>
					<l>Nem állanak, ám mert nem is állhatnának!</l>
					<l>- És egy számüzöttje a magyar hazának</l>
					<l>Elvetődik ide magában, véletlen,</l>
					<l>Mint egy földönfutó vándor, szerencsétlen, -</l>
				</lg>
				<lg>
					<l>S ennek itt azonnal legkiválóbb sor jut;</l>
					<l>Elrabol előlem győzelmet, koszorút.</l>
					<l>Elnyeri szerelmét a legszebb leánynak,</l>
					<l>S holnap tán dicsőség fogadja fiának...</l>
				</lg>
				<lg>
					<l>S mindezt könnyeden, csak amugy útbaejtve.</l>
					<l>Míg én őmiatta el vagyok felejtve.</l>
					<l>Ezért hagytam hát el szökve én hazámat...</l>
					<l>Hogy vissza is szökve vigyen a gyalázat?</l>
				</lg>
				<lg>
					<l>Szív, ne hánykolódjál, - vagy azt kérdezem hát</l>
					<l>- És azután válassz, - előtted mi drágább?</l>
					<l>Szerelem, dicsőség - vagy ez utált élet,</l>
					<l>Melyben vágyaidra kacag gyöngeséged?</l>
				</lg>
				<lg>
					<l>Fecske ajak, hazudsz. Mást beszélsz, te, szívem,</l>
					<l>Dobogásod után indulok én híven,</l>
					<l>Mely örökké vészről, gyöngeségről beszélsz -</l>
					<l>Hallgass el babonás meséddel, gyáva ész!</l>
				</lg>
				<lg>
					<l>Vagy nem olyan-e, mint a nap, a szerencse,</l>
					<l>Mely előtt egyenlő a magyar, mint a cseh?</l>
					<l>S nem erős-e karom, nincs-e bátorságom</l>
					<l>Mely harcoljon érted - üdvözítő vágyam?...”</l>
				</lg>
				<lg>
					<l>- S a határozottság megért kebelében.</l>
					<l>Hosszu megfontolás különben sem szégyen;</l>
					<l>Csak a kivitelben ne habozzon a szív,</l>
					<l>S legyen szándokához halálában is hív!</l>
				</lg>
				<lg>
					<l>És így ért harmadszor Béla sátorához,</l>
					<l>Rövid imát mondva seregek urához,</l>
					<l>Ki imáját talán meghallgatta volna,</l>
					<l>Ha haraggal vegyest nem lett volna mondva.</l>
				</lg>
				<lg>
					<l>És belépe Béla - a vezér elébe,</l>
					<l>Kit talála párducbőrön hevertébe,</l>
					<l>Nyugodt szelid arccal, hosszukat pillantva,</l>
					<l>Szemére ohajtott álmot csalogatva.</l>
				</lg>
				<lg>
					<l>Édes merengésben töltött rövid óra,</l>
					<l>S már szerelmesével találkozott volna.</l>
					<l>De kedvese felül az álom is drága!</l>
					<l>Harcolni kell érte életre-halálra.</l>
				</lg>
				<lg>
					<l>“Árpád unokája halljad - én gyülöllek,</l>
					<l>Azért vagy te ölj meg, avvagy én megöllek.</l>
					<l>Honnan ez idegen indulat - ne kérdjed,</l>
					<l>Elhihedd, magamnak jobban fáj, mint néked.</l>
				</lg>
				<lg>
					<l>Ródd föl ezt ne nékem, hanem a végzetnek,</l>
					<l>Mely nekünk - kettőnek, egy szivet teremtett.</l>
					<l>Egymás gátja vagyunk - egyikünk ne éljen,</l>
					<l>Ki ezt igy akarta, az isten - itéljen.”</l>
				</lg>
				<lg>
					<l>Imígy Berezina. Béla vezér pedig</l>
					<l>Még tovább képzelge szótlan, egyideig.</l>
					<l>Végre kifejtőzve ölelő karjából</l>
					<l>Éber álmodásnak - jó szive hangján szól:</l>
				</lg>
				<lg>
					<l>“Hát nem elég szép-e kedvesed - hű Gunda?</l>
					<l>Mit tesz majd, ha szíved hűtelennek tudja?</l>
					<l>Szeressed, ha leltél egy hű szeretőre,</l>
					<l>Hidd nekem, a földön nem akadsz kettőre.</l>
				</lg>
				<lg>
					<l>S hidd el nekem azt is: az istenitélet</l>
					<l>Az, hogy Richsza engem szeret és nem téged.</l>
					<l>Mit nyernél, ha kardod engem el is ejtne,</l>
					<l>Vasadat üthetnéd saját kebeledbe.</l>
				</lg>
				<lg>
					<l>Szerelmed ingatag. Vigasztalásodra</l>
					<l>Mondom, hogy mikorra visszaérsz honodba,</l>
					<l>Előbbi szerelmed ujolag föléled,</l>
					<l>S még te a szerelem mennyországát élhedd.</l>
				</lg>
				<lg>
					<l>És derék legény vagy - használhatsz hazádnak,</l>
					<l>Örömére válhatsz még apád s anyádnak.</l>
					<l>Ámde szép öcsém, ha mégis úgy kivánod,</l>
					<l>Én igérem, hogy szép, könnyü lesz halálod.”</l>
				</lg>
				<lg>
					<l>Béla őszintén szólt, jobb indulatából,</l>
					<l>Berezina mégis gúnyt érzett szavából.</l>
					<l>És fojtott haraggal szólt: “Köszönöm néked,</l>
					<l>Óriás erőt ad gúnyoló beszéded.</l>
				</lg>
				<lg>
					<l>Csak gúnyolj tovább is, élesebben, kérlek,</l>
					<l>S ha erősebb vagy, majd dühömmel fölérlek.</l>
					<l>Most hiszem már bátran, amit félve hittem:</l>
					<l>Elbizottságodat megalázza isten.”</l>
				</lg>
				<lg>
					<l>Kishitü föllázadt volna e szavakra,</l>
					<l>- Az erős nem könnyen gerjed föl haragra.</l>
					<l>Béla fővezér is dúló harag helyett</l>
					<l>Jó szivében fájó szánalmat érezett.</l>
				</lg>
				<lg>
					<l>“Bujdosásom társa! - szóla hozzá - szánlak.</l>
					<l>E hittel felőlem ne indulj halálnak.</l>
					<l>Nálunk bizodalmas őszinte a beszéd,</l>
					<l>Ez oka, ha szavam gunyolónak tetszék.</l>
				</lg>
				<lg>
					<l>Áldás-e vagy átok? - a magyar nyelvének</l>
					<l>A szív a szavakat sugalló szent lélek,</l>
					<l>És szívünk derűben-borúban egyforma:</l>
					<l>Egy kevéssé pajzán - mit tehetünk róla...?</l>
				</lg>
				<lg>
					<l>Ha isten kegyelmes marad életednek;</l>
					<l>Láthatsz közepette a veszedelemnek;</l>
					<l>Akár vihar, akár csata morajja szól,</l>
					<l>Tréfás beszédeket hallhatsz ajakamról.</l>
				</lg>
				<lg>
					<l>Úgy hiszem, legyőzlek. Mért nem mondanám ki?</l>
					<l>S ha talán te nem vagy e valláson: állj ki.</l>
					<l>Ha magam valóban erősebbnek hittem:</l>
					<l>Verjen meg, s bizonnyal meg is ver az isten.</l>
				</lg>
				<lg>
					<l>Ám ha a lelkemben nem élne ez a hit,</l>
					<l>Elhalaszthatnám e viadalt holnapig.</l>
					<l>Okul elég volna tán, hogy virradóra</l>
					<l>Két nemzetnek sorsa bízva van karomra.</l>
				</lg>
				<lg>
					<l>Sőt ha szándékunkról a király vagy a had</l>
					<l>Neszt vehetne - vívnunk sem leendne szabad.</l>
					<l>Itt a közel erdőn, valamely tisztáson</l>
					<l>Küzdjünk hát azért - hogy csak az isten lásson.”</l>
				</lg>
				<lg>
					<l>Mialatt így szólott szelid nyugalomban,</l>
					<l>Könnyedén, vidáman felölté azonban</l>
					<l>Gyémántokkal ékes ragyogó szép kardját,</l>
					<l>Melynek oroszlánfej őrzi markolatját.</l>
				</lg>
				<lg>
					<l>Az ádáz zörejjel táncolva verdeste</l>
					<l>Bal combját, a szabad fényre kiesengve</l>
					<l>Sötét tarsolyából. Míg kezébe fogva</l>
					<l>- Hogy lármát nem üssön - ura csititotta.</l>
				</lg>
				<lg>
					<l>Tett fejére csurgón torzonborz kalpagot,</l>
					<l>A fölé meg szúrva üstökös csillag volt:</l>
					<l>Diónyi nagyságú drága kődarabból</l>
					<l>Sűrün kisugárzó hófehér kócsagtoll.</l>
				</lg>
				<lg>
					<l>Azután megütve kardja markolatját,</l>
					<l>Megcsördítve vidám, dalos sarkantyuját,</l>
					<l>Gondtalan lélekkel bajtársára tekint,</l>
					<l>Mintha mondta volna: mehetünk, ha tetszik.</l>
				</lg>
				<lg>
					<l>Annak szívét pedig a vetélydüh lakja,</l>
					<l>S még egyszer, utószor szóra nyilik ajka:</l>
					<l>- “Istenemre! - mért is tagadnám előtted,</l>
					<l>Deliséged egyik oka, hogy gyülöllek.</l>
				</lg>
				<lg>
					<l>Ha már önmagától iszonyodik lelkem,</l>
					<l>Ha önmagam előtt utálatos lettem,</l>
					<l>Te tettél azzá, ha szörny levék; csak soha</l>
					<l>Téged az életben ne láttalak volna!</l>
				</lg>
				<lg>
					<l>Kora gyermekségem óta ezideig</l>
					<l>Kényeztette lelkem a merész, édes hit,</l>
					<l>Mely azt sugta mindig: bejárhadd a földet,</l>
					<l>Bajnokot nem találsz magadnál különbet.</l>
				</lg>
				<lg>
					<l>Most e hit díjául fájó csalódás jut.</l>
					<l>De tán nem is úgy van - ám azért meglássuk.</l>
					<l>Aki megteremtett - az isten határoz,</l>
					<l>Irtson el, ha erőt nem adott a vágyhoz!”</l>
				</lg>
				<lg>
					<l>Béla hallgatott s majd gondolatba mélyedt.</l>
					<l>De szerencséje volt ép erős szívének,</l>
					<l>Hogy az élet örök titkait hiába</l>
					<l>Fürkészni - korának nem volt nyavalyája.</l>
				</lg>
				<lg>
					<l>Kezet fogva, békén, szótlan elindultak</l>
					<l>Ki az éjbe titkos, veszélyteli utnak,</l>
					<l>A nem félt - lenézett halált fölidézni,</l>
					<l>Ronda alakjának gúnnyal szembenézni.</l>
				</lg>
				<lg>
					<l>Mely zsarnok, ha gyáva, rongy szivekre talál:</l>
					<l>Hősök engedelmes szolgája a halál.</l>
					<l>Gyakran úgy jelen meg sürgős parancsukra,</l>
					<l>S tova fut, ha félig szemüket lecsukta.</l>
				</lg>
				<lg>
					<l>Szívük bátorsága - ez isteni szikra -</l>
					<l>Merész vonásokban kiül arcaikra.</l>
					<l>Melyet megbámulva létimádó gyávák,</l>
					<l>Hitvány könnyek helyett irigylik halálát.</l>
				</lg>
				<lg>
					<l>Béla midőn kiért sátora elébe,</l>
					<l>E szavakat súgta Hadonár fülébe:</l>
					<l>“Vívni megyek. Tudod, mily vak a szerencse,</l>
					<l>Ha netán helyettem visszatérne e cseh,</l>
				</lg>
				<lg>
					<l>Menj, tudakold, hol van kedves bátyám, Endre,</l>
					<l>- Úgy hiszem, bujdokol ő is valamerre -</l>
					<l>Mondd el neki végem. Mondd, hogy arra kérem,</l>
					<l>Tartsa meg életét - a honnak, helyettem;</l>
				</lg>
				<lg>
					<l>Mondd neki, mit öccse végsohajja kivánt;</l>
					<l>Ne legyen könnyelmü Árpád vére iránt.</l>
					<l>Mert hogy e vértől függ Magyarország sorsa,</l>
					<l>Hiszem, mintha isten sugallotta volna.”</l>
				</lg>
				<lg>
					<l>- Csöndes, hallgatózó, álmodozó éj volt.</l>
					<l>Tarjagos felhők közt vándorol a tölt hold.</l>
					<l>Egymást üzik-hajtják égen a fellegek,</l>
					<l>Elnyeli a nagyobb ott is a kisebbet.</l>
				</lg>
				<lg>
					<l>Lombon és haraszton magyarázhatlan nesz,</l>
					<l>Mint a szunnyadó föld halk lélekzetet vesz.</l>
					<l>Itt-ott kinyilik az ég felhő-pillája,</l>
					<l>S egy-egy álmos csillag kipillant a tájra.</l>
				</lg>
				<lg>
					<l>Fekete madarak húzódnak az égen,</l>
					<l>Diadalmaskodva a nagy messzeségen.</l>
					<l>Mint a szálló idő sűrü érverése,</l>
					<l>Hallik szárnyaiknak éles süvöltése.</l>
				</lg>
				<lg>
					<l>Mintha mondaná az idő az embernek:</l>
					<l>“Aludjatok, ám én nem aluszom, élek.</l>
					<l>Ég, föld elenyészik és ti mind elhaltok.</l>
					<l>Örökkön örökkévaló csak én vagyok.”</l>
				</lg>
				<lg>
					<l>Rémletesen üvölt “igent” e szavakra</l>
					<l>A nesztelen szárnyú enyészet madara.</l>
					<l>- No de mindezekkel keveset gondolt a</l>
					<l>Két vitéz, s már épen beért a vadonba.</l>
				</lg>
				<lg>
					<l>Középen világos hosszudad tisztásnak</l>
					<l>Egymás ellenébe fordulva megállnak.</l>
					<l>Fekete felhőbül feljön újra a hold,</l>
					<l>Egyéb tanu nekik nem kellett, nem is volt.</l>
				</lg>
				<lg>
					<l>Miután mindegyik rövid imát tartott,</l>
					<l>“Az isten nevében!” kivonták a kardot,</l>
					<l>A szív elszántságát tükröző szem fényét,</l>
					<l>S a kardok acélát - egymáséra mérték.</l>
				</lg>
				<lg>
					<l>Berezina tüzzel hordozá acélát,</l>
					<l>Vágni ügyekezve mihamarabb Bélát:</l>
					<l>Ütéseit egész erejével mérte,</l>
					<l>A sikertelenség csak dühét növelte.</l>
				</lg>
				<lg>
					<l>Növekedő dühe dagályához mérten,</l>
					<l>Sűrüebben csattog kardja pajzson, vérten.</l>
					<l>Béla pedig csöndes vérrel - óvakodva</l>
					<l>A halálos vágást mind elháritotta.</l>
				</lg>
				<lg>
					<l>- Fölriad az erdők legelésző vadja,</l>
					<l>Kiszemelt gyömölcsét, mezejét elhagyja.</l>
					<l>Sejtve egy nem ösmert rettegett istenség:</l>
					<l>Az ember haragját, - futásuk a mentség.</l>
				</lg>
				<lg>
					<l>Az erdő koronás délceg fejedelme</l>
					<l>Ágas-bogas szarvát háta fölé vetve,</l>
					<l>Hátra forgó félénk szemekkel rohanva,</l>
					<l>A sűrűn fonódott gallyakat aratja.</l>
				</lg>
				<lg>
					<l>Sí-rí a tojáson ülő fülemüle,</l>
					<l>Ez az erdők veszélyt hirlő csengetyűje;</l>
					<l>Fölsikolt a vércse, összecsörg a szarka,</l>
					<l>A rengeteg csöndje végkép fölzavarva.</l>
				</lg>
				<lg>
					<l>- “Légy takarékosabb karod erejével,</l>
					<l>- Szólt küzdése közben Béla szelídséggel. -</l>
					<l>Nézd amott a göncöl szekerét az égen,</l>
					<l>Még magason áll, de az előbb lemégyen,</l>
				</lg>
				<lg>
					<l>És karom, megládd, még akkoron sem fárad.</l>
					<l>Hogy soká vesződjem, ám de azt se várjad.</l>
					<l>Szükség, hogy erőmet holnapra kiméljem,</l>
					<l>És azért csatánknak gyorsan vége légyen.”</l>
				</lg>
				<lg>
					<l>Rettenetes kardját emelé magasra,</l>
					<l>S míg vivó társának végütését pajzsa</l>
					<l>Fogta föl, - mint villám láttalan leszállott,</l>
					<l>S ellene sisakja tarajába vágott.</l>
				</lg>
				<lg>
					<l>Kemény kék acéllal volt bélelve végig</l>
					<l>A sisak s gyöngité a kard gyilkos élit.</l>
					<l>Mégis Béla kardja egész oda ére,</l>
					<l>Hol lágy hártya borul az agy velejére.</l>
				</lg>
				<lg>
					<l>Hanyatt dőlt az ifju. Bágyadó szemében</l>
					<l>Összefutottak a csillagok az égen,</l>
					<l>És szelíd világát a halovány holdnak</l>
					<l>Látta egy megaludt sötétlő vérfoltnak.</l>
				</lg>
				<lg>
					<l>Aztán meg mintha a csillagos égboltra</l>
					<l>Fekete kárpitot boritottak volna,</l>
					<l>Úgy rémlett előtte, - amint szempilláját</l>
					<l>Égető sebének kínjai lezárták.</l>
				</lg>
				<lg>
					<l>Kínok veritéke gyöngyölt homlokára,</l>
					<l>Forró piros vére a fű bársonyára...</l>
					<l>Halálsárga arca fölmeredt az égre,</l>
					<l>Mintha némasága feleletet kérne.</l>
				</lg>
				<lg>
					<l>S mintha csak szívének gyökere lett volna,</l>
					<l>Melle közepéről oly nehézkes sóhaj</l>
					<l>Tört ki lassu kínok között szakadozva,</l>
					<l>Végimája gyanánt Richsza nevét hozva.</l>
				</lg>
				<lg>
					<l>Lelke pedig elszállt egy sötét folyamra,</l>
					<l>Melyen innen élet, halál van túl rajta.</l>
					<l>Mely a semmivé-lét nagy tengerébe vész,</l>
					<l>S mely fölött húnyt szemmel az Álom a révész.</l>
				</lg>
				<lg>
					<l>Ez bevette könnyű, ringó csónakába,</l>
					<l>És evezett egyre sűrüdő homályba;</l>
					<l>Ő pedig lenézett a víz fenekére,</l>
					<l>A víz fenekén két alakot vön észre.</l>
				</lg>
				<lg>
					<l>Richsza volt az egyik - örömkönnyben úszva,</l>
					<l>Szerelemmel Béla keblére borula;</l>
					<l>Régi szeretője volt pedig a másik,</l>
					<l>Szép szeme a hűség könnyeiben ázik.</l>
				</lg>
				<lg>
					<l>És búsan zokogva borul kebelére,</l>
					<l>Fájdalomenyhítő könnyet ejt sebére,</l>
					<l>S az életre híja vissza őt esennen,</l>
					<l>Élni boldogító örök szerelemben.</l>
				</lg>
				<lg>
					<l>Ilyen álma volt az elesett vitéznek,</l>
					<l>És amint ébredve ujolag fölnézett,</l>
					<l>Magát hüvösvizü forrásnál találta,</l>
					<l>Oldalánál pedig vén Hadonárt látta.</l>
				</lg>
				<lg>
					<l>Aki (hazatérő ura parancsából)</l>
					<l>Javas csodafűvel - vízzel a forrásból</l>
					<l>Borogatta sebét... nyugalomra térve,</l>
					<l>Neki gyógyulást és életet igérve.</l>
				</lg>
				<lg>
					<l>- Már közelgetett a rózsaszinü hajnal</l>
					<l>Földre kapaszkodva piros ujjaival,</l>
					<l>Melyek parancsoló hüvös intésére</l>
					<l>Fut az éjszakának minden szörnye, réme.</l>
				</lg>
				<lg>
					<l>Tűnő álmodását visszacsalogatva</l>
					<l>Édesen csicserg a szerelem madara.</l>
					<l>Ágrul ágra szállva ébredésre hívón.</l>
					<l>Egyet-egyet sippant már a sárgarigó.</l>
				</lg>
				<lg>
					<l>Mintha mondaná, hogy: keljetek, cselédek,</l>
					<l>Nagy uratok jön, a nap - üdvözöljétek.</l>
					<l>Azután az istenválasztotta dalnok</l>
					<l>A pacsirta kezd egy üdvözlő szózatot.</l>
				</lg>
				<lg>
					<l>S dala ilyeténkép hangzik: essél térdre,</l>
					<l>Aki fölvirradtál e nap reggelére.</l>
					<l>Ne káromold halált ohajtva istened,</l>
					<l>Nézd a kelő napot, s örülj életednek...</l>
				</lg>
				<lg>
					<l>Örömben ragyogó ritka szép hajnal volt.</l>
					<l>Bús-beteg arcával elenyészett a hold.</l>
					<l>Örömkönnyeiben a harmatos földnek</l>
					<l>Szerelmetes ifjú sugarak fürödnek.</l>
				</lg>
				<lg>
					<l>Nagy volt Berezina sebének fájdalma;</l>
					<l>Makacs szellemének megtörik rugalma.</l>
					<l>És a természeti nagyszerű látványra,</l>
					<l>Roskad vágyainak üres fellegvára.</l>
				</lg>
				<lg>
					<l>Anyakebelén a vidám természetnek</l>
					<l>Boszuja tervei feledésbe mennek.</l>
					<l>Megtér önmagának jobb ösmeretére,</l>
					<l>És az élet vágya visszatér szivére.</l>
				</lg>
				<lg>
					<l>Mintha fű, virágok - balzsamillat-nyelven</l>
					<l>Mondanák: ne halj meg, élj és szeress engem.</l>
					<l>Mintha lombok alól vadgalambok búgnák:</l>
					<l>Szeresd, aki téged szeret hűn, szép Gundát...</l>
				</lg>
				<lg>
					<l>“Szeretlek, szeretlek, ugy amiként soha,</l>
					<l>Úgy, amint hiszem, hogy isten parancsolja.</l>
					<l>Csak te bocsásd meg, hogy hüségtelen voltam,</l>
					<l>Hiszen hívságimért keserün lakoltam.”</l>
				</lg>
				<lg>
					<l>Ez volt gondolatja, igaz érezése,</l>
					<l>S már híven emlékszett vissza kedvesére;</l>
					<l>Hogy pedig a hazamenetelre gondolt,</l>
					<l>Erre nézve is egy vigasztalása volt:</l>
				</lg>
				<lg>
					<l>Hogy legyőzetett bár páros viadalban,</l>
					<l>Legalább magyartól győzetett meg abban.</l>
					<l>És magyar kar által - az ő idejében -</l>
					<l>Legyőzetni nem volt ritkaság, sem szégyen.</l>
				</lg>
				<lg>
					<l>Beteg ápolója az elhagyottságnak,</l>
					<l>A jótékony álom szemére leszállott.</l>
					<l>Nemsokára eget rázó zajra ébredt, -</l>
					<l>De hadd mondja ezt a következő ének.</l>
				</lg>
				<p>Hatodik ének</p>
				<lg>
					<l>Már a nap a tenger partjaira hágott,</l>
					<l>És tele bámulta fénnyel a síkságot;</l>
					<l>Egy sugarat küldött Béla sátorába,</l>
					<l>Hogy fölkeltse hősét - hanem mindhiába,</l>
				</lg>
				<lg>
					<l>Mert az még pihente az éj fáradalmát;</l>
					<l>Kedves álomlátás adta meg jutalmát:</l>
					<l>A királykisasszony jelent meg előtte,</l>
					<l>És hogy győzni fog ma újra - jövendölte.</l>
				</lg>
				<lg>
					<l>Hanem szerencsésebb volt az ébresztésben</l>
					<l>Endre bátyja, aki megérkezett épen.</l>
					<l>Fáradottan, arcán csüggedés jelével,</l>
					<l>Szomorító hírek holló seregével.</l>
				</lg>
				<lg>
					<l>Elbeszélte Vazul testvérük kimultát,</l>
					<l>Kinek orgyilkosok szemeit kiszúrták.</l>
					<l>Nemzetirtó Péter bűneiről mondott</l>
					<l>Annyit, amennyi csak szóval mondható volt.</l>
				</lg>
				<lg>
					<l>Hogy a jámbor éltü István király megholt...</l>
					<l>- No de írmagul egy örömhíre is volt,</l>
					<l>Hogy a boldogultat a római pápa</l>
					<l>Kinevezi a menny szentei sorába...</l>
				</lg>
				<lg>
					<l>“Bátya! - komoly arccal Béla ekkép szóla -</l>
					<l>Szomorúbb hírekkel nem jöhettél volna.</l>
					<l>Vazul iránt nagy volt szívemnek szerelme,</l>
					<l>S még hazám kárát is kell siratnom benne.</l>
				</lg>
				<lg>
					<l>Tisztelem fájdalmát jó nemes szívednek,</l>
					<l>Ám de erős szívet fájdalmak csak edznek.</l>
					<l>Kötelesség a hon sebeit viselni,</l>
					<l>De árulás volna sorsán kételkedni.</l>
				</lg>
				<lg>
					<l>Az igaz, most hazánk gyámtalan szenvedő,</l>
					<l>De azért korán se hidd, hogy elveszendő;</l>
					<l>Ha elég gonosz is, nem elég nagy arra</l>
					<l>Péter, hogy végveszélyt hozzon a magyarra.</l>
				</lg>
				<lg>
					<l>Hozott a magyarok istene - majd együtt</l>
					<l>Honfi-bánatunkat megosztva viseljük.</l>
					<l>Hogy ha ütni fog a cselekvés órája -</l>
					<l>Sziveinket épen, erőben találja.”</l>
				</lg>
				<lg>
					<l>Míg ezek így egymás bajait beszélik,</l>
					<l>Künn a csatatéren nézzük mi történik.</l>
					<l>Növekedik a zaj mindakét seregben,</l>
					<l>Nyughatatlan főkép hullámzik az ellen.</l>
				</lg>
				<lg>
					<l>Pomerán vezérnek teste nagy kegyetlen,</l>
					<l>Széles kedve mégis most alig fér el benn;</l>
					<l>Kétfelé nyílt szárnyú magas sátor alatt</l>
					<l>Ürítget előre áldomás-poharat.</l>
				</lg>
				<lg>
					<l>A körülte álló kegyelt bajnokoknak</l>
					<l>Osztogatja már a főhivatalokat.</l>
					<l>Mert hogy a lengyelnek nem irgalmaz isten</l>
					<l>És hogy ő lesz győztes - csepp kétsége sincsen.</l>
				</lg>
				<lg>
					<l>Ülvén rögtönözve fölhányt gyepszinágyon</l>
					<l>- “Jó bolond Mieszko! - így köszönt - ég áldjon!</l>
					<l>Te megérdemelted hogy kegyelmet adjak.</l>
					<l>Mert rövid eszeddel keztyüm elfogadtad.”</l>
				</lg>
				<lg>
					<l>És vad kárörömmel szavát elröhögte -</l>
					<l>Égre szegi fejét - vajjon nem dörög-e? -</l>
					<l>Minden ember, aki sátorán kül álla</l>
					<l>S kacajában torzult ajakát nem látta.</l>
				</lg>
				<lg>
					<l>Nagy erővel esett kacagása közben</l>
					<l>Hánykolódik, tombol, hogy a föld megdöbben.</l>
					<l>Hanem kacajának magas árát adta,</l>
					<l>Kedves egy apródja veszett el miatta.</l>
				</lg>
				<lg>
					<l>Mert sarkantyujával homlokát találta:</l>
					<l>Taraja lehatolt rézsisakján át a</l>
					<l>Koponyába s fűre csorrantá velejét,</l>
					<l>- Fölborult az ifjú és kiadta lelkét.</l>
				</lg>
				<lg>
					<l>A szegény egyetlen fia volt apjának,</l>
					<l>Ki jelen volt szinte oldalán Mervának,</l>
					<l>És fia halálát zokon is vehette,</l>
					<l>De az általános öröm közepette,</l>
				</lg>
				<lg>
					<l>S a vezér iránti félénk tiszteletből</l>
					<l>Bánatát takarta. Aztán a tömegből</l>
					<l>Félrevonult később fia tetemével,</l>
					<l>S lettek hárman együtt szíve keservével.</l>
				</lg>
				<lg>
					<l>“Minek tart a bohó oly törékeny fejet?”</l>
					<l>Jegyzi meg a vezér s tovább mulat, nevet.</l>
					<l>Mintha égne, fogy a sült ürü előle,</l>
					<l>Egész volt, s alig van itt-amott belőle.</l>
				</lg>
				<lg>
					<l>Jobbja mellett a bor félakós hordóba,</l>
					<l>Abból félkezével csak a csinján fogva</l>
					<l>Jót iszik - köszöntve pogány istenére,</l>
					<l>Avval is csak amúgy pajtáskint beszélve.</l>
				</lg>
				<lg>
					<l>Mint kisebb halmok közt zord fekete szikla,</l>
					<l>Át a lengyelekhez ugy rémlett alakja.</l>
					<l>Nézte egyik-másik - hanem csak futólag,</l>
					<l>Mert ha soká nézte - hogy igazat szóljak:</l>
				</lg>
				<lg>
					<l>Fájást okozott a bámulat szemének,</l>
					<l>S ereiben a vér riadtan kerengett.</l>
					<l>Már ültő helyén is szörnyetegnek látszott,</l>
					<l>- Most pedig végezvén lakmáját, felállott.</l>
				</lg>
				<lg>
					<l>Fiatal apródok cipelték elejbe</l>
					<l>Nehéz fegyvereit vállukon - görnyedve,</l>
					<l>Lobogós kelevézt három öles nyéllel,</l>
					<l>Végibe eresztett kék acél hegyével.</l>
				</lg>
				<lg>
					<l>Sisakot zúzó nagy gömbös buzogányát</l>
					<l>Hóna alá köti jobbfelől: szablyáját,</l>
					<l>Melynek fűrész-élén ütések nem fognak</l>
					<l>- Halálhoz szegődve létemésztő fognak -</l>
				</lg>
				<lg>
					<l>Ezüst pikkely lánccal köti csipejére:</l>
					<l>Hüvelyének vége bokájáig ére.</l>
					<l>Halpénzforma acél-lemez csillog karján,</l>
					<l>Hétfejü sárkány a jel sisaktarajján.</l>
				</lg>
				<lg>
					<l>Fekete hadméne jő nyerítve, fujva,</l>
					<l>Sűrü torz-üstöke tűzszemére hullva;</l>
					<l>Föllobog sörénye mint fekete zászló,</l>
					<l>Dagadt ereinek hálója átlátszó.</l>
				</lg>
				<lg>
					<l>Hosszu nyaka görbül a nagy méltóságtól,</l>
					<l>S mintha elvágyódnék e kevés világból,</l>
					<l>Fölrugja a földet darabban, magosra,</l>
					<l>Majd meg türhetetlen égre ágaskodva...</l>
				</lg>
				<lg>
					<l>Ez a legnagyobb és legerősebb ló volt,</l>
					<l>Mely a tartományban vitéz alatt tombolt.</l>
					<l>És a pomeránok szerették (tisztelték!),</l>
					<l>Mert csupán ez egy mén bírta meg a vezért</l>
				</lg>
				<lg>
					<l>Az most fegyverkészen kijő sátorából,</l>
					<l>És a lengyeleknek táborába átszól:</l>
					<l>“Nos hát bujj elő már valahára - ürge!</l>
					<l>Látom, a halálra nem igen vagy fürge...</l>
				</lg>
				<lg>
					<l>Avvagy megszökött-e már a szerencsétlen,</l>
					<l>Vagy elölte magát jó előre épen,</l>
					<l>Vagy bizonnyal részeg volt, ki azt igérte,</l>
					<l>Hogy velem megví, - és most magához tére.</l>
				</lg>
				<lg>
					<l>Ám de ha nem válik senki közületek</l>
					<l>Áldozatul esni erős istenemnek:</l>
					<l>Nem vagyok híjával súlyos buzogánynak,</l>
					<l>Egy álltó helyemből mind agyon dobállak.”</l>
				</lg>
				<lg>
					<l>Szólott - és kivetve teljes erejéből,</l>
					<l>A nehéz buzogány elszállott kezéből.</l>
					<l>És szivárványívben ment magason, búgva,</l>
					<l>Oszt a lengyel tábor elején lesujta.</l>
				</lg>
				<lg>
					<l>Futását vigyázva szemmel a vitézek,</l>
					<l>Súlyos gömbje elöl mindnyájan kitértek;</l>
					<l>Az pedig lehullván, gödröt vájt magának</l>
					<l>S ki a puha földből csak a nyele látszott.</l>
				</lg>
				<lg>
					<l>Béla is már készen sátrából kilépett,</l>
					<l>Láta mindent, s hallá a csúfos beszédet.</l>
					<l>Nem szabad tagadnom, ez volt az egyetlen</l>
					<l>Perc, mikoron ő is megdöbbent szivében.</l>
				</lg>
				<lg>
					<l>Mint midőn a nyári napközépi égen</l>
					<l>Szélüzött kicsiny kis gyapju felleg mégyen,</l>
					<l>Hamar tűnő árnyat vet a rétvirágra,</l>
					<l>De kiér az ismét a szép napvilágra:</l>
				</lg>
				<lg>
					<l>Ily parányi kétség fellege futotta</l>
					<l>Végig Béla szívét, hogy rá pillantott a</l>
					<l>Nyiltávolra álló pomerán vezérre,</l>
					<l>S annak szertelen nagy testerejét mérte.</l>
				</lg>
				<lg>
					<l>S bevallotta szerény eszével magának,</l>
					<l>Hogy ereje nagyobb tán a pomeránnak;</l>
					<l>Senkinek ámbátor nem nyilatkoztatta,</l>
					<l>Sem nyugodt arcán egy jellel nem mutatta.</l>
				</lg>
				<lg>
					<l>“Ám legyen bár kétszer erősebb - tünődék -,</l>
					<l>Annál becsesebb lesz nékem a dicsőség;</l>
					<l>Lehet szörny vagy ördög - de nem lehet bátrabb</l>
					<l>S fogadom, hogy nem én leszek előbb fáradt.”</l>
				</lg>
				<lg>
					<l>És már csataterve készen volt fejében.</l>
					<l>Hosszú nagy dárdáját helyzé kengyelében,</l>
					<l>- Jelt adatott hármas trombitafuvással,</l>
					<l>És rohant merészen szemben az órjással.</l>
				</lg>
				<lg>
					<l>Sápadt lelkesültség égi fehér lángja</l>
					<l>El ne hamvaszd lelkem - e rohanást látva!</l>
					<l>Míg nagyért hevülő lelkednek világit</l>
					<l>E láng - énekeld - hogy harcoltak apáid.</l>
				</lg>
				<lg>
					<l>Fölvont sátorában - mint a had bírája,</l>
					<l>Méltósággal ült a lengyelek királya.</l>
					<l>Előtte a tábor buzgó arcu papja</l>
					<l>Győzelemért esdő imáit szavalja.</l>
				</lg>
				<lg>
					<l>Komoly csöndességben mindkét hadi sereg</l>
					<l>Kiváncsiság miatt lélekzeni felejt.</l>
					<l>Meredtek a szemek és nem pillantanak,</l>
					<l>Dobog a mező a lovak lába alatt.</l>
				</lg>
				<lg>
					<l>A lengyel, ki tegnap még reménnyel telt volt,</l>
					<l>Már e percben csak a veszteségre gondolt.</l>
					<l>Kárhoztatta sok a vak szerencse-kockát,</l>
					<l>Melyre most föltették az egész nép sorsát.</l>
				</lg>
				<lg>
					<l>Ám de most a szemek könnybe lábadának,</l>
					<l>Erőltetésével merev bámulásnak,</l>
					<l>Néz a lengyel, néz a pomeránok hadja,</l>
					<l>És amit lát, hinni egyik sem akarja.</l>
				</lg>
				<lg>
					<l>Mint midőn dúló szélvihar erőszakja</l>
					<l>Ezeréves tölgyek tövét hasogatja,</l>
					<l>Szörnyű ropogásuk veri a levegőt,</l>
					<l>És az jajgatással tölti be az erdőt:</l>
				</lg>
				<lg>
					<l>Oly kebelrendítő ropogás hallatszott,</l>
					<l>Melyre tompa kettős nagy zuhanás hangzott.</l>
					<l>Pillanatig a két figyelő hadsereg</l>
					<l>Nem láthata semmit, csak remélt és sejtett.</l>
				</lg>
				<lg>
					<l>Mert előljáróban amik itt történtek,</l>
					<l>Abban keze játszott a gondviselésnek.</l>
					<l>Hirtelen forgószél porfelhője támadt</l>
					<l>S egyenesen nekiment a pomeránnak.</l>
				</lg>
				<lg>
					<l>Épen azon nyomban, amidőn Bélára</l>
					<l>Közel érve hozzá - kelevézt irányza.</l>
					<l>S mikor össze csapnak - por sürü gomolyja</l>
					<l>Homályával mindakét vitézt befogta.</l>
				</lg>
				<lg>
					<l>Porfellegből oszt a paripák kiválnak,</l>
					<l>Mindkettő uratlan rohan a sikságnak.</l>
					<l>Elviszi a port a szél szeszélyes útja,</l>
					<l>Szemben talpon áll a két vívó meg újba.</l>
				</lg>
				<lg>
					<l>Pomerán vezérnek kebelét elállja</l>
					<l>A düh, és vonaglik tajtékozva, szája.</l>
					<l>Vadul forgó szeme pokoli tüzével</l>
					<l>Föltekint az égre elfeketült képpel.</l>
				</lg>
				<lg>
					<l>Hüvelyből kirántja ádáz élü kardját,</l>
					<l>- Nap sugara mohón futja végig lapját -</l>
					<l>S mintha órjás kígyó öltögetné nyelvét:</l>
					<l>Kardjával az eget fenyegette, s beszélt:</l>
				</lg>
				<lg>
					<l>“Ingatag kegyelmü istene a hadnak,</l>
					<l>Bármi hatalmas vagy - meg ne átkozzalak!</l>
					<l>Avvagy midőn érted harcol híved karja,</l>
					<l>Akkor hagysz-e cserbe? - ám úgy vess magadra!”</l>
				</lg>
				<lg>
					<l>Iszonyélesztőbb és ördögibb vonások</l>
					<l>Soha emberarcon nem láttak világot.</l>
					<l>Béla is mint hite törvénye kivánta,</l>
					<l>Istenének nevét vette ajakára.</l>
				</lg>
				<lg>
					<l>“A te istened is Krisztus? - szóla gúnnyal</l>
					<l>A pogány - de már úgy megöllek bizonnyal.</l>
					<l>Ám mert tudd meg, ezren haltak el karomtól,</l>
					<l>Segítséget kérők e hitvány csalótól.”</l>
				</lg>
				<lg>
					<l>Mint olaj a tüzet, villámok az eget,</l>
					<l>Mint a csöndes tengert a rohanó szelek:</l>
					<l>Bélát úgy e szavak fölháborították.</l>
					<l>- Mint sisakján a szél rázta sűrü tollát,</l>
				</lg>
				<lg>
					<l>Úgy a sötét harag hideg förgetege</l>
					<l>Belemarkolt haja meredt fürtjeibe,</l>
					<l>S testét átfutotta híg lehelletével; -</l>
					<l>S szólt harag emelte lelkének hevével:</l>
				</lg>
				<lg>
					<l>“Halj meg! - undok ajkad meg se nyíljék többet</l>
					<l>És ne legyen nyugtod méhiben a földnek.</l>
					<l>Most hiszem már szentül, hogy te fogsz elesni,</l>
					<l>S átokul: halálod nem siratja senki!</l>
				</lg>
				<lg>
					<l>Nem segít meg - bármi szerfölötti erőd -,</l>
					<l>Mert megbánta már, ki adta azt, teremtőd.</l>
					<l>Csak egy szerencséd van - azt sem érdemelted:</l>
					<l>Hogy magyar kar által lesz mulandó élted!”</l>
				</lg>
				<lg>
					<l>Nem szólott az órjás, elfojtotta torkán</l>
					<l>Dühe a szót, mint madárdalt az orkán.</l>
					<l>Hanem megcsóválva nagy körben acélát,</l>
					<l>Teljes erejével megrohanta Bélát.</l>
				</lg>
				<lg>
					<l>Az súlyos csapásit mind elhárította,</l>
					<l>Karddal és pajzsával ügyesen fölfogta.</l>
					<l>Mert neki a hideg bátorság a védje,</l>
					<l>És az ezerszemü vigyázat segédje.</l>
				</lg>
				<lg>
					<l>És miként a néma zord fekete sziklán</l>
					<l>Kártalan dühöng és megfárad a villám -</l>
					<l>S mint a méltóságos sziklafal visszhangja</l>
					<l>Tehetlen csapásit gúnyosan kacagja:</l>
				</lg>
				<lg>
					<l>Oly mihaszna szálltak Merva óriási</l>
					<l>Nagy erővel ejtett halálos csapási.</l>
					<l>Gyorsan keletkező barna felleg árnya</l>
					<l>Borul a pomerán hadak táborára,</l>
				</lg>
				<lg>
					<l>Barna, mint a sejtés, mely szivökben ébred,</l>
					<l>Mint egy sötétségből kifejlő kisértet.</l>
					<l>Lengyel hadak fölött ragyog a nap, nevet,</l>
					<l>Fegyverek csillannak, avvagy tán a szemek?...</l>
				</lg>
				<lg>
					<l>És a pomeránnak lassudik már karja,</l>
					<l>És szivét dühének veszett ebe marja.</l>
					<l>Kékbe játszik ajka, szeme vérbe forog,</l>
					<l>- Hozzá még utószor Béla ekkép szólott:</l>
				</lg>
				<lg>
					<l>“Ah, hát csontjaidban volt java erődnek,</l>
					<l>Mint valamely lomha esetlen ökörnek?</l>
					<l>Ám de nyugot ökre meglakol halállal,</l>
					<l>Valamennyi kiköt kelet párducával!”</l>
				</lg>
				<lg>
					<l>- De minek beszélnem hosszát a csatának?</l>
					<l>Óhatatlan veszni kell a pomeránnak!</l>
					<l>Béla mellett több volt egy igaz istennel:</l>
					<l>Földi mindenható igaz szerelemmel.</l>
				</lg>
				<lg>
					<l>És lecsapott fényes kardja - isten után</l>
					<l>Legszörnyübb erővel -, melynek a pomerán</l>
					<l>Nem hallotta már meg szörnyű csattanását,</l>
					<l>- És sem Béla kardja rettentő csapását,</l>
				</lg>
				<lg>
					<l>Sem akármi kínját e siralmas földnek</l>
					<l>Már nem érzi meghült vére soha többet!</l>
					<l>Hosszában hanyatt dőlt, kardja markolatján</l>
					<l>Holta után is még keze rángatózván.</l>
				</lg>
				<lg>
					<l>Nyílva maradt ajka - gúnyolva az eget -</l>
					<l>Istenkáromoló dühében meredt meg.</l>
					<l>Halomnyi tetemén amint végignéze</l>
					<l>Béla vezér - iszonyt még csak akkor érze.</l>
				</lg>
				<lg>
					<l>Most midőn a harag lelkén átviharzott</l>
					<l>(- Mert a halál minden gyülöletet, harcot</l>
					<l>Kiengesztel -) - tiszta szemmel nézve rája,</l>
					<l>Csak most tudta meg, mi nagy vala munkája.</l>
				</lg>
				<lg>
					<l>Megriad a lengyel hadak harsonája,</l>
					<l>Béla győzedelmét veszi föl hangjára,</l>
					<l>S láthatlan futással a csatamezőnek</l>
					<l>Térein hírével tölt el eget-földet.</l>
				</lg>
				<lg>
					<l>Még nagyobb a lengyel hadak rivalgása,</l>
					<l>Legerősb mennydörgés sem lehetne mása;</l>
					<l>Megüzi a nyári felleget az égen,</l>
					<l>És sietve fut el árnya a térségen.</l>
				</lg>
				<lg>
					<l>De amily vidám volt ezek rivalgása,</l>
					<l>Oly bús, gyászjelentő vala hallgatása</l>
					<l>Szegény pomeránok megrémült hadának,</l>
					<l>Kik egymásra is most félve pillantának.</l>
				</lg>
				<lg>
					<l>Mint nagy útra indult büszke hadi gálya,</l>
					<l>Melynek a viharban eltört árbocfája,</l>
					<l>Útat, irányt vesztve, reménységhagyottan</l>
					<l>Tévedez fölötte urrá lett habokban,</l>
				</lg>
				<lg>
					<l>Úgy nézett ki mostan a pomerán sereg,</l>
					<l>Vezérükben hitük, reményük elesett.</l>
					<l>Gyors tanácsot ülve az előkelőbbek</l>
					<l>A lengyel királyhoz hódolatra jőnek.</l>
				</lg>
				<lg>
					<l>És beszélt hozzá az okosabb közöttük:</l>
					<l>“Az erősebb isten végezett fölöttünk?</l>
					<l>S megmásolhatatlan végezése ellen</l>
					<l>Sem elég erőnk, de törekvésünk sincsen...”</l>
				</lg>
				<lg>
					<l>“Legyen - szólt a király szavaiba esve -</l>
					<l>Legyen támadási bűnötök feledve.</l>
					<l>Az az igaz isten, aki most így végzett,</l>
					<l>Majd az igaz hitre térít benneteket.</l>
				</lg>
				<lg>
					<l>És hagyjátok a gyászt vezértek kimultán,</l>
					<l>Mondjatok örömdalt a nagy isten ujján.</l>
					<l>Egy vész üstökös volt elesett vezértek,</l>
					<l>Ki alatt hazátok bizony véget érhet.</l>
				</lg>
				<lg>
					<l>Isten őt leverte honotok egérül,</l>
					<l>S a dicsőség napját küldi föl vezérül;</l>
					<l>A legerősebb és legnemesebb vitéz</l>
					<l>E világon - a ti fejedelmetek lész.”</l>
				</lg>
				<lg>
					<l>Aztán a király nem rejthető örömmel,</l>
					<l>Jóságos szemében fényes hálakönnyel</l>
					<l>Szólt Bélához, aki ottan állt mellette,</l>
					<l>S dicsősége terhét szerényen viselte.</l>
				</lg>
				<lg>
					<l>“Bámulatra méltó bátor szivü bajnok!</l>
					<l>Méltón jutalmazni - téged - szegény vagyok.</l>
					<l>Köszönetem fogadd - nemzetem nevében,</l>
					<l>S országolj e karod hódította népen.</l>
				</lg>
				<lg>
					<l>És ha fogadásod nem ellenzi, kérlek</l>
					<l>Tudasd velünk neved, fényes nemzetséged.</l>
					<l>Mert hogy származásod magas, nem is kétlem,</l>
					<l>Noha már most szükség arra nincs is épen.”</l>
				</lg>
				<lg>
					<l>A király beszédét csöndesség követte,</l>
					<l>A sokaság szemét Bélán felejtette.</l>
					<l>Béla pedig ékes nyelven imígy szólott.</l>
					<l>(A magyar kezdettől ékesen szóló volt.)</l>
				</lg>
				<lg>
					<l>“Lengyelek királya - ám kivánatodra</l>
					<l>Származásom s nevem hadd legyen tudtodra.</l>
					<l>Merre három tenger viszi zúgó árját,</l>
					<l>Száz csatamezőre írva e név: Árpád.</l>
				</lg>
				<lg>
					<l>Kinek unokái Magyarország trónján</l>
					<l>Ülnek - örök joggal sorban uralkodván.</l>
					<l>Hova, hiszem, egykor isten úgy akarja,</l>
					<l>Engem is felültet hiveimnek karja.</l>
				</lg>
				<lg>
					<l>Most ármány űzött el... de hiszem a jobbat,</l>
					<l>Nem lehet uralma hosszu a gonosznak.</l>
					<l>És azért örömmel veszem ajánlatod</l>
					<l>Míg rám hozza isten a szerencse-napot.”</l>
				</lg>
				<lg>
					<l>A tisztelet és a meglepetés mián</l>
					<l>Most alig talált szót a jószívü király.</l>
					<l>(Hej mert akkorában nagy volt e szó: Árpád!</l>
					<l>Híre és hatalma messze földre szolgált!)</l>
				</lg>
				<lg>
					<l>Nem is szólt, de a hely’t megölelte Bélát,</l>
					<l>Rá pedig a sereg hangos éljent kiált.</l>
					<l>A sereg is örült, hogy nem holmi jöttment,</l>
					<l>Hanem királyi vér volt, ki rajta túltett.</l>
				</lg>
				<lg>
					<l>De ez mind csekélység... hátra volt a java -</l>
					<l>Béla királyfinak legszebb diadala...</l>
					<l>Mit ér a király, ha nincsen koronája?</l>
					<l>Szerelem hijával mi a hir sugára?</l>
				</lg>
				<lg>
					<l>Béla királyfinak legszebb diadala</l>
					<l>A lengyel királyi palotában vala.</l>
					<l>Mikor a tündérszép Richsza kezét kérte,</l>
					<l>És az szerelemmel borult kebelére.</l>
				</lg>
				<lg>
					<l>Két atyafi kebel: magyar s lengyel között</l>
					<l>Ekkor a legelső legszebb frigy szövődött.</l>
					<l>Szent is volt ez a frigy, tartott is sokáig,</l>
					<l>Minél tovább nem is tarthatott - halálig...</l>
				</lg>
				<lg>
					<l>S éltek, éldegéltek hosszu boldogságot,</l>
					<l>De nem soká lakták pomerán országot.</l>
					<l>Vazulért lakolt az elvetemült Péter,</l>
					<l>Lecsapták a trónról a magyarok kétszer.</l>
				</lg>
				<lg>
					<l>És mivel nem volt több két sunyó szeménél,</l>
					<l>Nem is szurhattak ki többet Vazuléért...</l>
					<l>Ekkor Endre, Béla hazájukba tértek,</l>
					<l>Elfoglalta a trónt Endre mint a vénebb.</l>
				</lg>
				<lg>
					<l>- Pomeránok Bélát sokáig siratták...</l>
					<l>S Hadonár? - fölötte nehezül a Karpát.</l>
					<l>Mindig hazavágyott... s mikor e tetőket</l>
					<l>Elérték, leborult - s nem is kelt föl többet...</l>
				</lg>
				<lg>
					<l>Később Endre bátya rosz fát tett a tűzre,</l>
					<l>Győzhetetlen öccse, Béla őt elüzte...</l>
					<l>S aztán... bárkivel volt magyarnak csatája,</l>
					<l>Mindenütt első volt daliás királya...!</l>
				</lg>
			</div>
		</body>
	</text>
</TEI>