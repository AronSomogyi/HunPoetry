<?xml version="1.0" encoding="utf-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://purl.oclc.org/dsdl/schematron"?>
<TEI xml:id="KisfaludyS_00734_0001" xml:lang="hu" xmlns="http://www.tei-c.org/ns/1.0">
	<teiHeader>
		<fileDesc>
			<titleStmt>
				<title type="main">Himfy szerelmei</title>
				<author>
					<persName>
						<surname>Kisfaludy</surname>
						<forename>Sándor</forename>
					</persName>
					<date from="1772" to="1844">1772-1844</date>
					<idno type="VIAF">7437344</idno>
				</author>
				<respStmt>
					<resp>ELTE Verskorpusz conversion</resp>
					<persName>
						<surname>Palkó</surname>
						<forename>Gábor</forename>
						<ref target="https://viaf.org/viaf/65989506"/>
					</persName>
					<persName>
						<surname>Horváth</surname>
						<forename>Péter</forename>
					</persName>
					<persName>
						<surname>Karabulut</surname>
						<forename>Aslihan</forename>
					</persName>
					<persName>
						<surname>Indig</surname>
						<forename>Balázs</forename>
					</persName>
					<persName>
						<surname>Fellegi</surname>
						<forename>Zsófia</forename>
					</persName>
				</respStmt>
			</titleStmt>
			<extent>
				<measure unit="words">842</measure>
			</extent>
			<publicationStmt>
				<p>Published as part of ELTE Verskorpusz</p>
			</publicationStmt>
			<sourceDesc>
				<bibl>
					<title>Himfy szerelmei</title>
					<author>
						<persName>
							<surname>Kisfaludy</surname>
							<forename>Sándor</forename>
						</persName>
						<idno type="VIAF">7437344</idno>
					</author>
					<relatedItem type="copyText">
						<bibl>
							<title>Kisfaludy Sándor összes költeménye</title>
							<date when="1998-09-22"/>
							<publisher>Magyar Elektronikus Könyvtárért Egyesület</publisher>
							<ref target="http://mek.oszk.hu/00700/00734"/>
							<respStmt>
								<resp>Original Electronic Edition</resp>
								<persName>
									<surname>Pétery</surname>
									<forename>Kristóf</forename>
								</persName>
								<persName>
									<surname>Kiss</surname>
									<forename>András</forename>
								</persName>
							</respStmt>
						</bibl>
					</relatedItem>
				</bibl>
			</sourceDesc>
		</fileDesc>
		<encodingDesc>
			<projectDesc>
				<p>ELTE Verskorpusz - automatic annotation</p>
			</projectDesc>
			<classDecl>
				<taxonomy xml:id="g">
					<category xml:id="g.p">
						<catDesc>poetry</catDesc>
						<category xml:id="g.pl">
							<catDesc>lyric poetry</catDesc>
						</category>
						<category xml:id="g.pn">
							<catDesc>narrative poetry</catDesc>
						</category>
					</category>
				</taxonomy>
			</classDecl>
		</encodingDesc>
		<profileDesc>
			<langUsage>
				<language ident="hu">Hungarian</language>
			</langUsage>
			<textClass>
				<catRef target="#g.p"/>
			</textClass>
		</profileDesc>
		<revisionDesc>
			<change when="2019-07-29">level1</change>
		</revisionDesc>
	</teiHeader>
	<text>
		<body>
			<div type="poem">
				<head>Himfy szerelmei</head>
				<p>ELSŐ RÉSZ. </p>
				<p>
A KESERGŐ SZERELEM.</p>
				<p>Del vario stile, in ch’io piango, e ragiono 
 Fra le vane speranze, e’l vano dolore;
                             ve sia chi per prova intenda amore,
 Spero trovar pieta, non che perdono.</p>
				<p> Petrarca.</p>
				<p>I. ÉNEK.</p>
				<lg>
					<l>Mint az őzek az erdőben,</l>
					<l>A halak a vizekben,</l>
					<l>Madarak a levegőben,</l>
					<l>A méhek a kertekben:</l>
					<l>Oly szabadon s kedvem telve</l>
					<l>Éltem egykor napjaim;</l>
					<l>Vigan lejtve s énekelve</l>
					<l>Üzém kicsiny bajaim.</l>
				</lg>
				<lg>
					<l>Erő vala tetememben,</l>
					<l>Minden bajt megláboltam;</l>
					<l>Tehetség volt tűz-lelkemben,</l>
					<l>A sorsot csak gúnyoltam;</l>
					<l>Nem esmérvén veszedelmet,</l>
					<l>Nagy dolgokat koholtam;</l>
					<l>Nem esmertem a szerelmet -</l>
					<l>Egek, de boldog voltam!</l>
				</lg>
				<lg>
					<l>Szóljon bár a hímes mező</l>
					<l>Fűvei közt fülelő</l>
					<l>És estvénként lengedező</l>
					<l>Illatos nyári szellő:</l>
					<l>Ha valaha duplázta-e</l>
					<l>Sohajtásom fúvalmát?</l>
					<l>Avagy háborította-e</l>
					<l>Zokogásom nyúgalmát? -</l>
				</lg>
				<lg>
					<l>Szóljon bár a csörgedezve</l>
					<l>Folydogáló csermelye,</l>
					<l>Hol, kebelem ömledezve,</l>
					<l>Oly sok estvém eltele:</l>
					<l>Ha valaha könnyeimből</l>
					<l>Egy cseppecskét ivott-e?</l>
					<l>Bút nézett-e szemeimből,</l>
					<l>S panaszt tőlem hallott-e?</l>
				</lg>
				<lg>
					<l>Barátságot szép lelkekkel</l>
					<l>Szívem szerint kötöttem,</l>
					<l>S érzelmimet jó szivekkel</l>
					<l>Enyelegve közlöttem.</l>
					<l>Kedvelvén a társaságot,</l>
					<l>Akkor én nem gondoltam</l>
					<l>Ennél nagyobb boldogságot -</l>
					<l>Egek, de boldog voltam! -</l>
				</lg>
				<lg>
					<l>Nyúgalomra bocsátkozván,</l>
					<l>Könnyen elszenderedtem:</l>
					<l>S szép álmokkal múlatozván,</l>
					<l>Új örömre ébredtem.</l>
					<l>Nem esmervén a szerelmet,</l>
					<l>Senkinek sem hódoltam,</l>
					<l>Nem éreztem szívgyötrelmet -</l>
					<l>Egek, de boldog voltam! -</l>
				</lg>
				<lg>
					<l>De most oda boldogságom,</l>
					<l>Oda örömnapjaim!</l>
					<l>Oda van szép szabadságom,</l>
					<l>Hajh! meggyültek bajaim! -</l>
					<l>Egy gőgös szép megsebzette</l>
					<l>Csalt nem sejtett szívemet</l>
					<l>S tehetetlen rabbá tette</l>
					<l>Fellengve járt lelkemet! -</l>
				</lg>
				<lg>
					<l>A bú marokkal szaggatja</l>
					<l>Ifjúságom virágit;</l>
					<l>A mirígy tűz száragatja</l>
					<l>Szép reményim zöld ágit.</l>
					<l>Teli arczom elsorvadott,</l>
					<l>Lehúlltanak rózsái;</l>
					<l>Vidám szemem beapadott,</l>
					<l>Elhúnytanak szikrái.</l>
				</lg>
				<lg>
					<l>Oda könnyű nyájasságom</l>
					<l>S enyelgő víg tréfáim;</l>
					<l>Ellankadott bátorságom,</l>
					<l>Búban másznak óráim.</l>
					<l>Tetememnek fogy ereje,</l>
					<l>Kedvekben nem enyhülhet;</l>
					<l>Roncsolt agyamnak veleje,</l>
					<l>Elmém már nem repülhet,</l>
				</lg>
				<lg>
					<l>Kerűlöm a múlatságot,</l>
					<l>Epedezek, búsongok;</l>
					<l>Kerűlöm a társaságot,</l>
					<l>Magánosan bolyongok.</l>
					<l>A barátság deríteni</l>
					<l>Édes szóval igyekszik;</l>
					<l>De nem képes enyhíteni, -</l>
					<l>Szívemen nagy terh fekszik.</l>
				</lg>
				<lg>
					<l>A pataknak siralmimmal</l>
					<l>Bővítem most vizeit;</l>
					<l>A Bakonynak panaszimmal</l>
					<l>Töltöm vadon völgyeit.</l>
					<l>A szép tavasz kellemei</l>
					<l>Lelkem fel nem vidítják;</l>
					<l>A madarak szerelmei</l>
					<l>Szívem inkább búsítják.</l>
				</lg>
				<lg>
					<l>Nyúgalomra telepedvén,</l>
					<l>Alva is csak szenvedek;</l>
					<l>Álmomban is gyötrődöm én,</l>
					<l>S új kínokra ébredek.</l>
					<l>A napkelet, napenyészet</l>
					<l>Búmban tünődve talál;</l>
					<l>Kihalt nékem a természet, -</l>
					<l>Éltem egy hosszú halál.</l>
				</lg>
				<lg>
					<l>Látja jól azt a kegyetlen,</l>
					<l>Mint lankadok, epedek;</l>
					<l>Tudja jól az érzéketlen,</l>
					<l>Érte mennyit szenvedek;</l>
					<l>De mind ezen nem könyörül,</l>
					<l>És nem szán ő engemet!</l>
					<l>Sőt talán még azon örül,</l>
					<l>Hogy így dúlja éltemet.</l>
				</lg>
				<lg>
					<l>Egy mosolygó tekintettel</l>
					<l>A kegyetlen istenné,</l>
					<l>Bár ha színlett szeretettel,</l>
					<l>Szívem boldoggá tenné,</l>
					<l>Vajha tüzem apaszthatná</l>
					<l>Könnyeimnek árjait! -</l>
					<l>Vagy hát könnyem elolthatná</l>
					<l>Szívem dühös lángjait!</l>
				</lg>
				<p>1. Dal.</p>
				<lg>
					<l>Az életnek tengerében</l>
					<l>Két örvény van: szív és ész;</l>
					<l>A kettőnek egygyikében</l>
					<l>A jobb ember könnyen vész.</l>
					<l>Az ész ezer bajt okozó; -</l>
					<l>Ezt el lehet kerűlni;</l>
					<l>A szív, minthogy ragadozó,</l>
					<l>Könnyű benn elmerűlni.</l>
					<l>Engem a sors forgó szele</l>
					<l>Ez örvénybe csapott bele;</l>
					<l>S elragadt ez engemet -</l>
					<l>A szív szerzi vesztemet.</l>
				</lg>
				<p>2. Dal.</p>
				<lg>
					<l>Hogy anyám megnyugtathatta</l>
					<l>Minden kivánságomat;</l>
					<l>S egy pohár viz elolthatta</l>
					<l>Minden szomjúságomat;</l>
					<l>Midőn gyermek társaimmal</l>
					<l>Csigást, lapdást játszottam,</l>
					<l>És rövidke lábaimmal</l>
					<l>Lepkék után futottam;</l>
					<l>Madárfészket keresgéltem, -</l>
					<l>Egy örömmel mást cseréltem:</l>
					<l>Boldog voltam én akkor:</l>
					<l>Óh gyönyörű gyermekkor!</l>
				</lg>
				<p>3. Dal.</p>
				<lg>
					<l>Mikor egyszer pelyhesedtem,</l>
					<l>S a gyermekből legény lett,</l>
					<l>S gondolkodtam, elmélkedtem,</l>
					<l>S a szív bennem érezett;</l>
					<l>Hogy megjárták omladékit</l>
					<l>Szívem s elmém Hellának,</l>
					<l>S bámúlandó dőledékit</l>
					<l>A hajdani Rómának;</l>
					<l>S gondolatim fellengeztek,</l>
					<l>Kivánatim ébredeztek,</l>
					<l>S érzeményim zsibongtak, -</l>
					<l>Örömim is borongtak.</l>
				</lg>
				<p>4. Dal.</p>
				<lg>
					<l>A miólta felserdűltem,</l>
					<l>Keblem tüzet nevele:</l>
					<l>Bizonytalan tárgyért fűltem,</l>
					<l>S így szívem nem fájt bele.</l>
					<l>De mihelyt őt megpillantám,</l>
					<l>Lelkem mindjárt megdobbant:</l>
					<l>Ő az! félve rebegé szám,</l>
					<l>S a tűz bennem fellobbant.</l>
					<l>Mélyen érezvén hatalmát,</l>
					<l>Megvallottam diadalmát;</l>
					<l>Hatalmát ő szereté, -</l>
					<l>Diadalmát megveté.</l>
				</lg>
				<p>5. Dal.</p>
				<lg>
					<l>A szív minden, - azt tartom én,</l>
					<l>Mindennek az eleje:</l>
					<l>A sziv győzvén vagy győződvén,</l>
					<l>Jó vagy rossznak kútfeje.</l>
					<l>Szívem szerzé örömimet,</l>
					<l>Miglen még szabad voltam;</l>
					<l>Szívem szerzi keservimet,</l>
					<l>Miólta meghódoltam.</l>
					<l>Lábához tévén szívemet,</l>
					<l>És szívemmel mindenemet,</l>
					<l>Estem e kelepczébe, -</l>
					<l>Hatalmának kénnyébe.</l>
				</lg>
				<p>6. Dal.</p>
				<lg>
					<l>Semmiként sem remélhetvén</l>
					<l>A kemény szív irgalmát,</l>
					<l>S tovább immár nem tűrhetvén</l>
					<l>Fájdalmaim nagy halmát:</l>
					<l>Vérző szívvel kifejtőztem</l>
					<l>Barátim karjaiból</l>
					<l>S nagy harczban kiköltöztem</l>
					<l>Hazámnak határiból</l>
					<l>Ott, hegyeken s völgyeken túl.</l>
					<l>Hol Mars vért ont s népeket dúl,</l>
					<l>Kínom végét, halálom,</l>
					<l>Talán majd ott találom.</l>
				</lg>
				<p>7. Dal.</p>
				<lg>
					<l>Mint a szarvas, kit megére</l>
					<l>A vadásznak fegyvere,</l>
					<l>Fut, - de későn, - foly már vére,</l>
					<l>Vérzik tőle a csere:</l>
					<l>Úgy futok én a pár-szemtől,</l>
					<l>A seb mellem baljában;</l>
					<l>Ázik a föld keservemtől</l>
					<l>Lábam minden nyomában.</l>
					<l>De hajh! mennél tovább érek,</l>
					<l>Annál jobban gyűl a méreg</l>
					<l>S beljebb rögzik szivembe; -</l>
					<l>Futok, hajh - de vesztembe.</l>
				</lg>
				<p>8. Dal.</p>
				<lg>
					<l>A külföldön nyomorogva,</l>
					<l>A világot futosom,</l>
					<l>S tétovázva, csavarogva</l>
					<l>A vadságot bújdosom.</l>
					<l>Midőn ébred a természet,</l>
					<l>Korán én már tévelygek;</l>
					<l>S ott lel s tart a napenyészet,</l>
					<l>Későn is még szédelgek.</l>
					<l>De oly helyre, haszontalan,</l>
					<l>Nem juthatok, boldogtalan!</l>
					<l>A hová a szerelem</l>
					<l>Ne bujdosnék én velem.</l>
				</lg>
				<p>9. Dal.</p>
				<lg>
					<l>Boldog valék nyúgalmamban,</l>
					<l>Őtet még nem esmervén,</l>
					<l>Mint a halak a folyamban,</l>
					<l>Bú s gond nélkül éltem én.</l>
					<l>A szabadság mezejében</l>
					<l>Kényről kényre repűltem</l>
					<l>S a barátság kebelében</l>
					<l>Életemnek örűltem.</l>
					<l>Amor sorsom irígylette,</l>
					<l>S őt velem megesmértette;</l>
					<l>Láttuk egymást, s Amor ott</l>
					<l>Csak magamat nyilazott.</l>
				</lg>
				<p>10. Dal.</p>
				<lg>
					<l>Elűzted a komor telet,</l>
					<l>Te a földnek szerelme,</l>
					<l>Óhajtva várt szép kikelet,</l>
					<l>Te mindennek élelme!</l>
					<l>Elérkezél kellemiddel,</l>
					<l>Itt veled a szép napok,</l>
					<l>Teli minden kedveiddel, -</l>
					<l>De én rajtad nem kapok:</l>
					<l>Mert élesztvén lángaimat,</l>
					<l>Kettőzteted kínaimat:</l>
					<l>Mindaddig hát, míg így téssz,</l>
					<l>Tavasz, ellenségem léssz.</l>
				</lg>
				<p>II. ÉNEK.</p>
				<lg>
					<l>Búval tölti csak s bánattal</l>
					<l>Keblemet a kikelet</l>
					<l>A virág-hím, a madár-dal</l>
					<l>Velem csak mérget nyelet.</l>
					<l>Nem derítnek, komorítnak</l>
					<l>A tavasz szép magzati;</l>
					<l>Nem enyhítnek, nyomorítnak</l>
					<l>A lugos víg hangzati.</l>
				</lg>
				<lg>
					<l>A zöld mező tekintete</l>
					<l>Csak úntatja szememet;</l>
					<l>A lágy szellők lehellete</l>
					<l>Csak boszszontja képemet.</l>
					<l>Tölgyek s bükkök árnyékában</l>
					<l>Lankadok, nem enyhűlök;</l>
					<l>A patakok zúgásában</l>
					<l>Álomba nem merűlök.</l>
				</lg>
				<lg>
					<l>A csordák víg kolomplása</l>
					<l>Lélekharang énnekem,</l>
					<l>A pásztorok dalolása</l>
					<l>Búcsúztató énekem.</l>
					<l>Minden völgynek nyilásában</l>
					<l>Egy sír-üreg tátogat;</l>
					<l>Minden halom látásában</l>
					<l>Egy halálkép borzogat.</l>
				</lg>
				<lg>
					<l>A hajnal tűzlángozatja</l>
					<l>Nem mosolyog énnékem;</l>
					<l>A hold szelid ábrázatja</l>
					<l>Neveli még inségem.</l>
					<l>A nap hintvén súgárait,</l>
					<l>Nyilat lövell szívembe;</l>
					<l>Az éj, gyújtván csillagait,</l>
					<l>Sebeket süt lelkembe. -</l>
				</lg>
				<lg>
					<l>Hogy míved ily ellenkező</l>
					<l>Tárgyoddal, óh természet!</l>
					<l>Hogy nékem csak bút szerező</l>
					<l>Minden kegyes intézet;</l>
					<l>Hogy anyai tekinteted</l>
					<l>Engem ekként nyomorít, -</l>
					<l>Hiszem, hogy nem kedvelheted,</l>
					<l>S hogy téged ez szomorít; -</l>
				</lg>
				<lg>
					<l>Őt büntesd-meg érzéketlen,</l>
					<l>Veszedelmes lányodat;</l>
					<l>Az erántam oly kegyetlen</l>
					<l>Tapodja szép czélodat,</l>
					<l>Mikor őtet így megáldád</l>
					<l>Kellemekkel, bájokkal,</l>
					<l>Hitted-e, hogy vádat von rád,</l>
					<l>Így dúlván ő azokkal? -</l>
				</lg>
				<p>11. Dal.</p>
				<lg>
					<l>Eltávozván, majd változás</l>
					<l>Lesz, gondolám, ügyembe;</l>
					<l>Lett, de milyen? - a távozás</l>
					<l>Mérget önte sebembe.</l>
					<l>A szerelmet szikrájában</l>
					<l>A távóllét elfojtja:</l>
					<l>De, hajh! érzem, hogy lángjában</l>
					<l>Azt még inkább felbojtja.</l>
					<l>Nem hogy őt nem felejthetem;</l>
					<l>Sőt még dühösben szeretem</l>
					<l>Most, hogy tőle távoztam; -</l>
					<l>Hah! szörnyen csalatkoztam.</l>
				</lg>
				<p>12. Dal.</p>
				<lg>
					<l>Országok, népek, nemzetek,</l>
					<l>Puszták, folyók, várasok,</l>
					<l>A nagy tenger és szigetek,</l>
					<l>Rengetegek, havasok</l>
					<l>Választják már a kegyetlent:</l>
					<l>De még itt is szeretem;</l>
					<l>A gyönyörűt, az egygyetlent</l>
					<l>Sohol sem felejthetem.</l>
					<l>A hol járok, hintve lépe,</l>
					<l>Mint az árnyék, üldöz képe.</l>
					<l>Látom már, míg lehellek,</l>
					<l>Lethét sohol sem lelek.</l>
				</lg>
				<p>13. Dal.</p>
				<lg>
					<l>Boldog vagy te, czifra madár!</l>
					<l>A szerelmet énekled;</l>
					<l>Bár nincs eszed, - ne bánd, nem kár, -</l>
					<l>Párod mégis érdekled.</l>
					<l>Forrván a vér ereimben,</l>
					<l>A szerelmet éneklem</l>
					<l>Én is elmés verseimben, -</l>
					<l>Lám! őt még sem érdeklem.</l>
					<l>Szerencsés te, örömeket</l>
					<l>Énekelsz, - én keserveket! -</l>
					<l>Szerencsédért én eszem,</l>
					<l>Jer, szívesen leteszem.</l>
				</lg>
				<p>14. Dal.</p>
				<lg>
					<l>Környűlvett ím! már a francz had,</l>
					<l>Már fenyeget a halál;</l>
					<l>Kínaimnak vége szakad,</l>
					<l>Remény! tán meg nem csalál? -</l>
					<l>Élj boldogúl, szerelmetes</l>
					<l>Hív barátom s egygyetlen! -</l>
					<l>Mars dühében rettenetes,</l>
					<l>Igaz, de nem kegyetlen:</l>
					<l>Nem mint Venus álnok fattya,</l>
					<l>Ki a szívet csak faggatja,</l>
					<l>Azt ízenként bonczolja,</l>
					<l>És a lelket gyilkolja.</l>
				</lg>
				<p>15. Dal.</p>
				<lg>
					<l>Hajnal alig kerekedett,</l>
					<l>S a francz had felzendűle;</l>
					<l>Marsnak dühe lobbot vetett,</l>
					<l>S haragja megdördűle.</l>
					<l>A mozsarak mennydörögve</l>
					<l>Veszedelmet bocsátnak;</l>
					<l>Az ércztorkok döbörögve</l>
					<l>Ezer halált okádnak.</l>
					<l>Halál dúl, ront, öl mellettem,</l>
					<l>S mind alattam, mind felettem; -</l>
					<l>De hajh! téged szeretvén,</l>
					<l>Nem bánom, hogy élek én.</l>
				</lg>
				<p>16. Dal.</p>
				<lg>
					<l>Amor rabja, - most Marsé is?</l>
					<l>Kettő most már kötelem.</l>
					<l>Te míved ez, álnok, hamis,</l>
					<l>Kínnal élő szerelem! -</l>
					<l>Te imádott vad istenné!</l>
					<l>Ha látnád most hívedet;</l>
					<l>E tekintet tán megvenné</l>
					<l>Gőggel sánczolt szívedet,</l>
					<l>Nézd! az inség, keserűség,</l>
					<l>Érted esvén, gyönyörűség</l>
					<l>Érted égő szívének, -</l>
					<l>Te gyilkosa éltének.</l>
				</lg>
				<p>17. Dal.</p>
				<lg>
					<l>Mérgesítem sebeimet,</l>
					<l>Fájdalmimat újítom,</l>
					<l>Valahányszor szemeimet</l>
					<l>Azon tájra fordítom,</l>
					<l>Melyet szívem tyrannjának</l>
					<l>Jelenléte ékesít,</l>
					<l>S bájos hangja szép szavának</l>
					<l>S tekintete lelkesít.</l>
					<l>Szép szemei ott ragyognak -</l>
					<l>Talán, hajh! egy más boldognak!</l>
					<l>Nyelvem itten megakad,</l>
					<l>S mellem szinte megfakad.</l>
				</lg>
				<p>18. Dal.</p>
				<lg>
					<l>Mit nem tudna felforralni</l>
					<l>Az én szívem melege?</l>
					<l>Mit nem tudna megfagylalni</l>
					<l>Az övének hidege? -</l>
					<l>Számtalan szív már megfűle</l>
					<l>Érzelmimnek hevétől;</l>
					<l>Hányszor több már meg nem hűle</l>
					<l>Övéinek jegétől? -</l>
					<l>Lángom, - jege, hajh! állandó!</l>
					<l>Ám egyedűl én szánandó!</l>
					<l>Hát csak nem jön olyan nap,</l>
					<l>Melyben szíve szikrát kap?</l>
				</lg>
				<p>19. Dal.</p>
				<lg>
					<l>Mars, a kinek rabja vagyok,</l>
					<l>Mind csak messzebb hajtogat;</l>
					<l>Egy két lépést alig hagyok,</l>
					<l>S Amor vissza rántogat.</l>
					<l>Meg-megállok és szememet</l>
					<l>Napkeletre meresztem:</l>
					<l>«Ott lakik ő!» s kebelemet</l>
					<l>Könnyeimben feresztem.</l>
					<l>Így szörpölvén Amor mérgét</l>
					<l>És táplálván búmnak férgét,</l>
					<l>Mars kiált, - eljajdúlok;</l>
					<l>S meg-meg tovább indúlok.</l>
				</lg>
				<p>20. Dal.</p>
				<lg>
					<l>Amor! s hát csak szenvedheted,</l>
					<l>Hogy így megvet egy leány?</l>
					<l>Hatalmadnak, elnézheted,</l>
					<l>Hogy negéddel füttyöt hány?</l>
					<l>Bosszúld-meg rajt sérelmedet,</l>
					<l>Öntsd mérgedet keblébe,</l>
					<l>Hogy fenntarthasd győzelmedet,</l>
					<l>Lődd nyiladat szivébe.</l>
					<l>Vagy ha talán már - rettegek -</l>
					<l>Szeret, de mást - pokol! egek!</l>
					<l>Óh! vagy oltsd-el tüzemet,</l>
					<l>Vagy eméssz-meg engemet.</l>
				</lg>
				<p>II. ÉNEK.</p>
				<lg>
					<l>Búval tölti csak s bánattal</l>
					<l>Keblemet a kikelet</l>
					<l>A virág-hím, a madár-dal</l>
					<l>Velem csak mérget nyelet.</l>
					<l>Nem derítnek, komorítnak</l>
					<l>A tavasz szép magzati;</l>
					<l>Nem enyhítnek, nyomorítnak</l>
					<l>A lugos víg hangzati.</l>
				</lg>
				<lg>
					<l>A zöld mező tekintete</l>
					<l>Csak úntatja szememet;</l>
					<l>A lágy szellők lehellete</l>
					<l>Csak boszszontja képemet.</l>
					<l>Tölgyek s bükkök árnyékában</l>
					<l>Lankadok, nem enyhűlök;</l>
					<l>A patakok zúgásában</l>
					<l>Álomba nem merűlök.</l>
				</lg>
				<lg>
					<l>A csordák víg kolomplása</l>
					<l>Lélekharang énnekem,</l>
					<l>A pásztorok dalolása</l>
					<l>Búcsúztató énekem.</l>
					<l>Minden völgynek nyilásában</l>
					<l>Egy sír-üreg tátogat;</l>
					<l>Minden halom látásában</l>
					<l>Egy halálkép borzogat.</l>
				</lg>
				<lg>
					<l>A hajnal tűzlángozatja</l>
					<l>Nem mosolyog énnékem;</l>
					<l>A hold szelid ábrázatja</l>
					<l>Neveli még inségem.</l>
					<l>A nap hintvén súgárait,</l>
					<l>Nyilat lövell szívembe;</l>
					<l>Az éj, gyújtván csillagait,</l>
					<l>Sebeket süt lelkembe. -</l>
				</lg>
				<lg>
					<l>Hogy míved ily ellenkező</l>
					<l>Tárgyoddal, óh természet!</l>
					<l>Hogy nékem csak bút szerező</l>
					<l>Minden kegyes intézet;</l>
					<l>Hogy anyai tekinteted</l>
					<l>Engem ekként nyomorít, -</l>
					<l>Hiszem, hogy nem kedvelheted,</l>
					<l>S hogy téged ez szomorít; -</l>
				</lg>
				<lg>
					<l>Őt büntesd-meg érzéketlen,</l>
					<l>Veszedelmes lányodat;</l>
					<l>Az erántam oly kegyetlen</l>
					<l>Tapodja szép czélodat,</l>
					<l>Mikor őtet így megáldád</l>
					<l>Kellemekkel, bájokkal,</l>
					<l>Hitted-e, hogy vádat von rád,</l>
					<l>Így dúlván ő azokkal? -</l>
				</lg>
				<p>11. Dal.</p>
				<lg>
					<l>Eltávozván, majd változás</l>
					<l>Lesz, gondolám, ügyembe;</l>
					<l>Lett, de milyen? - a távozás</l>
					<l>Mérget önte sebembe.</l>
					<l>A szerelmet szikrájában</l>
					<l>A távóllét elfojtja:</l>
					<l>De, hajh! érzem, hogy lángjában</l>
					<l>Azt még inkább felbojtja.</l>
					<l>Nem hogy őt nem felejthetem;</l>
					<l>Sőt még dühösben szeretem</l>
					<l>Most, hogy tőle távoztam; -</l>
					<l>Hah! szörnyen csalatkoztam.</l>
				</lg>
				<p>12. Dal.</p>
				<lg>
					<l>Országok, népek, nemzetek,</l>
					<l>Puszták, folyók, várasok,</l>
					<l>A nagy tenger és szigetek,</l>
					<l>Rengetegek, havasok</l>
					<l>Választják már a kegyetlent:</l>
					<l>De még itt is szeretem;</l>
					<l>A gyönyörűt, az egygyetlent</l>
					<l>Sohol sem felejthetem.</l>
					<l>A hol járok, hintve lépe,</l>
					<l>Mint az árnyék, üldöz képe.</l>
					<l>Látom már, míg lehellek,</l>
					<l>Lethét sohol sem lelek.</l>
				</lg>
				<p>13. Dal.</p>
				<lg>
					<l>Boldog vagy te, czifra madár!</l>
					<l>A szerelmet énekled;</l>
					<l>Bár nincs eszed, - ne bánd, nem kár, -</l>
					<l>Párod mégis érdekled.</l>
					<l>Forrván a vér ereimben,</l>
					<l>A szerelmet éneklem</l>
					<l>Én is elmés verseimben, -</l>
					<l>Lám! őt még sem érdeklem.</l>
					<l>Szerencsés te, örömeket</l>
					<l>Énekelsz, - én keserveket! -</l>
					<l>Szerencsédért én eszem,</l>
					<l>Jer, szívesen leteszem.</l>
				</lg>
				<p>14. Dal.</p>
				<lg>
					<l>Környűlvett ím! már a francz had,</l>
					<l>Már fenyeget a halál;</l>
					<l>Kínaimnak vége szakad,</l>
					<l>Remény! tán meg nem csalál? -</l>
					<l>Élj boldogúl, szerelmetes</l>
					<l>Hív barátom s egygyetlen! -</l>
					<l>Mars dühében rettenetes,</l>
					<l>Igaz, de nem kegyetlen:</l>
					<l>Nem mint Venus álnok fattya,</l>
					<l>Ki a szívet csak faggatja,</l>
					<l>Azt ízenként bonczolja,</l>
					<l>És a lelket gyilkolja.</l>
				</lg>
				<p>15. Dal.</p>
				<lg>
					<l>Hajnal alig kerekedett,</l>
					<l>S a francz had felzendűle;</l>
					<l>Marsnak dühe lobbot vetett,</l>
					<l>S haragja megdördűle.</l>
					<l>A mozsarak mennydörögve</l>
					<l>Veszedelmet bocsátnak;</l>
					<l>Az ércztorkok döbörögve</l>
					<l>Ezer halált okádnak.</l>
					<l>Halál dúl, ront, öl mellettem,</l>
					<l>S mind alattam, mind felettem; -</l>
					<l>De hajh! téged szeretvén,</l>
					<l>Nem bánom, hogy élek én.</l>
				</lg>
				<p>16. Dal.</p>
				<lg>
					<l>Amor rabja, - most Marsé is?</l>
					<l>Kettő most már kötelem.</l>
					<l>Te míved ez, álnok, hamis,</l>
					<l>Kínnal élő szerelem! -</l>
					<l>Te imádott vad istenné!</l>
					<l>Ha látnád most hívedet;</l>
					<l>E tekintet tán megvenné</l>
					<l>Gőggel sánczolt szívedet,</l>
					<l>Nézd! az inség, keserűség,</l>
					<l>Érted esvén, gyönyörűség</l>
					<l>Érted égő szívének, -</l>
					<l>Te gyilkosa éltének.</l>
				</lg>
				<p>17. Dal.</p>
				<lg>
					<l>Mérgesítem sebeimet,</l>
					<l>Fájdalmimat újítom,</l>
					<l>Valahányszor szemeimet</l>
					<l>Azon tájra fordítom,</l>
					<l>Melyet szívem tyrannjának</l>
					<l>Jelenléte ékesít,</l>
					<l>S bájos hangja szép szavának</l>
					<l>S tekintete lelkesít.</l>
					<l>Szép szemei ott ragyognak -</l>
					<l>Talán, hajh! egy más boldognak!</l>
					<l>Nyelvem itten megakad,</l>
					<l>S mellem szinte megfakad.</l>
				</lg>
				<p>18. Dal.</p>
				<lg>
					<l>Mit nem tudna felforralni</l>
					<l>Az én szívem melege?</l>
					<l>Mit nem tudna megfagylalni</l>
					<l>Az övének hidege? -</l>
					<l>Számtalan szív már megfűle</l>
					<l>Érzelmimnek hevétől;</l>
					<l>Hányszor több már meg nem hűle</l>
					<l>Övéinek jegétől? -</l>
					<l>Lángom, - jege, hajh! állandó!</l>
					<l>Ám egyedűl én szánandó!</l>
					<l>Hát csak nem jön olyan nap,</l>
					<l>Melyben szíve szikrát kap?</l>
				</lg>
				<p>19. Dal.</p>
				<lg>
					<l>Mars, a kinek rabja vagyok,</l>
					<l>Mind csak messzebb hajtogat;</l>
					<l>Egy két lépést alig hagyok,</l>
					<l>S Amor vissza rántogat.</l>
					<l>Meg-megállok és szememet</l>
					<l>Napkeletre meresztem:</l>
					<l>«Ott lakik ő!» s kebelemet</l>
					<l>Könnyeimben feresztem.</l>
					<l>Így szörpölvén Amor mérgét</l>
					<l>És táplálván búmnak férgét,</l>
					<l>Mars kiált, - eljajdúlok;</l>
					<l>S meg-meg tovább indúlok.</l>
				</lg>
				<p>20. Dal.</p>
				<lg>
					<l>Amor! s hát csak szenvedheted,</l>
					<l>Hogy így megvet egy leány?</l>
					<l>Hatalmadnak, elnézheted,</l>
					<l>Hogy negéddel füttyöt hány?</l>
					<l>Bosszúld-meg rajt sérelmedet,</l>
					<l>Öntsd mérgedet keblébe,</l>
					<l>Hogy fenntarthasd győzelmedet,</l>
					<l>Lődd nyiladat szivébe.</l>
					<l>Vagy ha talán már - rettegek -</l>
					<l>Szeret, de mást - pokol! egek!</l>
					<l>Óh! vagy oltsd-el tüzemet,</l>
					<l>Vagy eméssz-meg engemet.</l>
				</lg>
				<p>III. ÉNEK.</p>
				<lg>
					<l>Mars vad dühe bont, dönt, dúl, vág,</l>
					<l>A merre jár, s öldököl;</l>
					<l>Vérben fetreng a fél világ, -</l>
					<l>Minden kidűl helyéből:</l>
					<l>Századokig büszkélkedett</l>
					<l>Tartományok omlanak;</l>
					<l>Örök létre törekedett</l>
					<l>Alkotványok bomlanak.</l>
				</lg>
				<lg>
					<l>Keltek ólta meg nem rendűlt</l>
					<l>Trónusok felfordúlnak;</l>
					<l>Százak ólta felségben ült</l>
					<l>Fő hatalmak elmúlnak;</l>
					<l>Világ-szerte jót s hasznot tett</l>
					<l>Törvények eltörlődnek,</l>
					<l>Kezdetjeket istentől vett</l>
					<l>Kormányok kiűződnek.</l>
				</lg>
				<lg>
					<l>Róma! te ki a világnak</l>
					<l>Hajdan sorsot osztottál,</l>
					<l>Mily sanyarú szolgaságnak</l>
					<l>Igájába jutottál! -</l>
					<l>Boldogabb volt, jámbor atyák,</l>
					<l>Vallástok, szokásitok;</l>
					<l>Gúnyolódva változtatják</l>
					<l>Szilaj onokáitok! -</l>
				</lg>
				<lg>
					<l>Szív a szívtől, - szülőjétől</l>
					<l>A még nevendék legény,</l>
					<l>A deli férj kedvesétől,</l>
					<l>S kisdeditől, óh szegény!</l>
					<l>A jó barát barátjától,</l>
					<l>Vérétől az atyafi,</l>
					<l>A birtokos birtokától,</l>
					<l>Honjától a hazafi,</l>
				</lg>
				<lg>
					<l>Ezer kín közt szakadoz-el, -</l>
					<l>Sírva megy bal sorsába;</l>
					<l>Küszködik a veszélyekkel,</l>
					<l>Míg - oda dűl sírjába;</l>
					<l>S meghalva már, nem nyughatik</l>
					<l>Anyaföldje keblében;</l>
					<l>Idegentől tiportatik</l>
					<l>Idegen por szennyében.</l>
				</lg>
				<lg>
					<l>A ki előbb uralkodott,</l>
					<l>Most inségben nyavalyog;</l>
					<l>A ki előbb pompáskodott,</l>
					<l>Most ringyrongyban fanyalog.</l>
					<l>Azok, kiknek több ezerek</l>
					<l>Térdet fejet hajtának,</l>
					<l>Most mely nyomorúlt emberek, -</l>
					<l>A föld alá bújnának.</l>
				</lg>
				<lg>
					<l>Az ott - elébb bőségében</l>
					<l>Adakozott szívesen;</l>
					<l>S most keserű inségében</l>
					<l>Azok marják mérgesen,</l>
					<l>Kiket ő, - most gyilkosait -</l>
					<l>Értékével s kegyével</l>
					<l>Ugy táplála, mint fiait</l>
					<l>A pelikán vérével.</l>
				</lg>
				<lg>
					<l>Annak - előbb csillag fénylett</l>
					<l>Kevély melle baljában;</l>
					<l>Mely szegény most! mily cserét tett! -</l>
					<l>Kenyere is alig van.</l>
					<l>Ott egy atya, - nem atya már -</l>
					<l>Gyámol nélkül maradt vén,</l>
					<l>Némán keserg a szép húszár,</l>
					<l>Egy fiának elestén.</l>
				</lg>
				<lg>
					<l>Ott egy szép szűz, elcsüggedve,</l>
					<l>Mint a hervadt líliom,</l>
					<l>Csak alig él: mert temetve,</l>
					<l>Hol sírba dűlt milliom, -</l>
					<l>Eltemetve van most már ott</l>
					<l>Választottja szivének,</l>
					<l>Kiben öszve gyilkoltatott</l>
					<l>Boldogsága éltének.</l>
				</lg>
				<lg>
					<l>Ott egy másik, - hah! fertelem!</l>
					<l>Oh természet, fordúlj el!</l>
					<l>Ily gyalázat, - ily sérelem, -</l>
					<l>Emberiség borzadj fel!</l>
					<l>Ott egy másik, nem asszony még,</l>
					<l>Leány sem már, - sorsában</l>
					<l>Kétségbesve - bosszúld-meg, ég! -</l>
					<l>S elbódúlván agyában,</l>
				</lg>
				<lg>
					<l>Most is látja bomlott észszel</l>
					<l>Marsnak dühös szolgáját,</l>
					<l>Ki elrablá gyilkos kézzel</l>
					<l>Szűzessége pártáját:</l>
					<l>Virginia foglalatja</l>
					<l>Eszét-vesztett fejének,</l>
					<l>Kit megmentett derék atyja,</l>
					<l>Vérét ontván szivének.</l>
				</lg>
				<lg>
					<l>Ott egy szép hölgy - óh szörnyűség!</l>
					<l>Első gyermek méhében -</l>
					<l>És már özvegy, - s nem tudja még,</l>
					<l>Sorsa mit mért mérgében;</l>
					<l>Halljad, szegény: bajnok híved,</l>
					<l>Kit oly hosszan szerettél,</l>
					<l>De csak nem rég nyert meg szíved, -</l>
					<l>Az nincs többé, - már nem él.</l>
				</lg>
				<lg>
					<l>Értvén ő, hogy oda híve,</l>
					<l>Nem küzdhetik kínjával;</l>
					<l>Meghal, - mert meghasad szíve,</l>
					<l>S a mi benne, vele hal.</l>
					<l>Egy élet felgyilkoltatván,</l>
					<l>Így visz többet magával; -</l>
					<l>Ama tölgy levágattatván,</l>
					<l>Így dűlt oda ágával.</l>
				</lg>
				<lg>
					<l>Ott, hol előbb az életnek</l>
					<l>Kénnye s kedve zsibongott,</l>
					<l>S barátságos több nemzetnek</l>
					<l>Víg zavarja tolyongott, -</l>
					<l>Minden üres, puszta most ott,</l>
					<l>Néma, lankadt, szomorú;</l>
					<l>Azt, a mit Mars még meghagyott,</l>
					<l>Éhség öli vagy a bú.</l>
				</lg>
				<lg>
					<l>Mindenfelől kicsapának</l>
					<l>Az ínségnek árjai;</l>
					<l>Mindenfelől megnyílának</l>
					<l>A halálnak torkai;</l>
					<l>Óh! és mennyit emésztének</l>
					<l>Már az élet javából!</l>
					<l>Mennyit, mennyit elnyelének</l>
					<l>Az élőknek számából!</l>
				</lg>
				<lg>
					<l>Embervértől, hányszor vala,</l>
					<l>Hogy bíborrá levétek,</l>
					<l>Emberélet mennyi hala,</l>
					<l>Rajna, Duna, belétek! -</l>
					<l>E veszélynek itt a földön</l>
					<l>Szajna! te vagy forrása;</l>
					<l>Pokol-Páris! általad lön</l>
					<l>A világnak bomlása! -</l>
				</lg>
				<lg>
					<l>Ott egy város - csak tegnap még</l>
					<l>Fészke boldog békének,</l>
					<l>Most köz czélja két ellenség</l>
					<l>Neki dühödt mérgének, -</l>
					<l>Füstbe lángba enyészik el -</l>
					<l>Trója, te is így vesztél! -</l>
					<l>S a kik lakták, ínségikkel</l>
					<l>Elszéllyednek, ki még él.</l>
				</lg>
				<lg>
					<l>Ihol egygyik övéivel,</l>
					<l>Ki jókor megszökhetett,</l>
					<l>Kinjává lett örömivel,</l>
					<l>Kiket még megmenthetett,</l>
					<l>Borzadozva tekint vissza</l>
					<l>Füstbe menő házára,</l>
					<l>S kiknek vérét a föld issza,</l>
					<l>A megöltek halmára.</l>
				</lg>
				<lg>
					<l>Itt egy asszony jön egyedűl,</l>
					<l>Egy csecsemő karjában;</l>
					<l>(Férje otthon a tűzben sűl</l>
					<l>Régi beteg ágyában;)</l>
					<l>Itt jön, - lába már nem bírja</l>
					<l>Súlyát meredt testének,</l>
					<l>Minthogy szeme ki nem sírja</l>
					<l>Fájdalmait szivének;</l>
				</lg>
				<lg>
					<l>Elájulva öszveroskad</l>
					<l>S magzatjával ott fekszik,</l>
					<l>Hová éppen két lovas had</l>
					<l>Szágúldozva igyekszik:</l>
					<l>Hah! s most, midőn öszvecsapnak,</l>
					<l>Egymást vágják, nyaggatják,</l>
					<l>S kik sebet, kik halált kapnak -</l>
					<l>Ott - őket eltipratják! -</l>
				</lg>
				<lg>
					<l>Jőjj el, jőjj el, áldott béke!</l>
					<l>Jőjj le hozzánk az égből!</l>
					<l>A föld egész kereksége</l>
					<l>Így kiált az ínségből.</l>
					<l>Engeszteld a szörnyeteget, -</l>
					<l>Hajh! eleget dühödött!</l>
					<l>Oszlasd a harcz-fergeteget,</l>
					<l>A föld váltig bűnhödött.</l>
				</lg>
				<lg>
					<l>Valamint Mars hóhérolja</l>
					<l>E földtekét dühével,</l>
					<l>Keblemet úgy marczangolja</l>
					<l>Ő is bájos szemével.</l>
					<l>Szívembe is jőjj le, béke,</l>
					<l>Sorsot osztó szeméből! -</l>
					<l>Szakadj lelkem kínos féke, -</l>
					<l>Jőjj megváltás szívéből.</l>
				</lg>
				<p>21. Dal.</p>
				<lg>
					<l>Minden egyéb gerjedelem</l>
					<l>Kihala már szívemben;</l>
					<l>Egyedűl a nagy szerelem</l>
					<l>Él s egyre nő keblemben.</l>
					<l>Ezen makacs indúlatom</l>
					<l>Urává lett lelkemnek;</l>
					<l>Nincs többé már akaratom,</l>
					<l>Szava nincs már eszemnek.</l>
					<l>Boldogtalan, hová legyek?</l>
					<l>Vesznem kell; mert bár mit tegyek,</l>
					<l>Ezen dühös hatalom</l>
					<l>Ellen nincsen oltalom.</l>
				</lg>
				<p>22. Dal.</p>
				<lg>
					<l>A kutyáktól üldöztetvén</l>
					<l>A megrémült őz fut - fut,</l>
					<l>Valameddig csalt vethetvén,</l>
					<l>Bátorságos helyre jut.</l>
					<l>Így futok én Amor elől,</l>
					<l>Hajh! de még sem távozom:</l>
					<l>Minthogy én a latort belől</l>
					<l>Kebelemben hordozom.</l>
					<l>Ugy tesz Amor zsákmányával,</l>
					<l>Mint a hiúz prédájával:</l>
					<l>Rajta csügg és úgy víjja,</l>
					<l>Míg életét kiszíjja.</l>
				</lg>
				<p>23. Dal</p>
				<lg>
					<l>Balgatag én! nem védettem</l>
					<l>Ő ellene szívemet,</l>
					<l>Midőn tán még megmenthettem</l>
					<l>Boldog békességemet.</l>
					<l>A mit az ész tilalmazott,</l>
					<l>Én arra nem ügyeltem,</l>
					<l>S a méreg elhatalmazott,</l>
					<l>Melyet magam neveltem.</l>
					<l>De késő most elmélkednem;</l>
					<l>Csak az a mód menekednem,</l>
					<l>Hogy tüzemben, mely emészt,</l>
					<l>Ő is vegyen egy kis részt.</l>
				</lg>
				<p>24. Dal.</p>
				<lg>
					<l>A szerelmes gondolatok</l>
					<l>Egymást váltják fejemben;</l>
					<l>A szerelmes kivánatok</l>
					<l>Egymást tolják szívemben.</l>
					<l>Azok, elme szüleményi,</l>
					<l>Az ész előtt becsesek;</l>
					<l>Ezek, a szív érzeményi,</l>
					<l>A szív előtt kedvesek.</l>
					<l>De! - sem elmém gondolati,</l>
					<l>Sem ti, szívem kivánati,</l>
					<l>Nékem már nem kelletek, -</l>
					<l>Mert néki nem tetszetek.</l>
				</lg>
				<p>25. Dal.</p>
				<lg>
					<l>A föld egész kerekében</l>
					<l>Sohol sincs oly rengeteg,</l>
					<l>Melynek vadon sűrűjében</l>
					<l>Laknék egy oly szörnyeteg,</l>
					<l>Kiben oly vad szív dobogna,</l>
					<l>Érzéketlen és kemény,</l>
					<l>Hogy semmi rajta ne fogna,</l>
					<l>S ne lenne benn érzemény:</l>
					<l>Mint a milyen szíve annak,</l>
					<l>Kiért haszon nélkül vannak</l>
					<l>Sírva tenger könnyeim, -</l>
					<l>Írva halom verseim.</l>
				</lg>
				<p>26. Dal.</p>
				<lg>
					<l>Természetnek éltetője,</l>
					<l>Ki lehelled lelkünket!</l>
					<l>Mennynek, földnek teremtője,</l>
					<l>Ki alkotod szívünket!</l>
					<l>Az enyémet mért formálád</l>
					<l>Ily érzékeny agyagból?</l>
					<l>Mért hogy inkább nem csinálád</l>
					<l>Az ércz-kemény vas-tagból? -</l>
					<l>Bocsáss meg az esztelennek,</l>
					<l>Ura ezen nagy mindennek!</l>
					<l>Azt itéld, ne engemet,</l>
					<l>Ki elvevé eszemet.</l>
				</lg>
				<p>27. Dal.</p>
				<lg>
					<l>Ott, a hol én nevelkedtem,</l>
					<l>Egy dombról egy patak folyt;</l>
					<l>Hányszor ott nem estvéledtem! -</l>
					<l>Éltem akkor boldog volt.</l>
					<l>Vígan, mint a völgy öblében</l>
					<l>Ama patak csordogált,</l>
					<l>Az ártatlanság ölében</l>
					<l>Életem úgy folydogált.</l>
					<l>Ez idők az örökségbe,</l>
					<l>Mint a vizek a mélységbe,</l>
					<l>Lefolytanak. - Halandó!</l>
					<l>A jó hamar múlandó.</l>
				</lg>
				<p>28. Dal.</p>
				<lg>
					<l>Hogy vonhatja félholt testem</l>
					<l>Szörnyű súlyát éltemnek,</l>
					<l>Ha már attól távol estem,</l>
					<l>A ki lelke testemnek? -</l>
					<l>Te vagy lelke tetememnek,</l>
					<l>Csak általad élhetek;</l>
					<l>Te vagy tárgya mindenemnek,</l>
					<l>Nélkűled nem lehetek.</l>
					<l>A szerelem indúlatját,</l>
					<l>A szerelmes állapotját</l>
					<l>Nincs a ki megfejthesse;</l>
					<l>Maga magának mese.</l>
				</lg>
				<p>29. Dal.</p>
				<lg>
					<l>Ha ki talán nem értheti</l>
					<l>Szívemnek mély érzésit,</l>
					<l>Balúl teszi, ha neveti</l>
					<l>Bús lantomnak nyögésit.</l>
					<l>Ne nevessen, - hálálkodjék,</l>
					<l>Ha nem érzi gyötrelmim;</l>
					<l>Ne nevessen, - sajnálkodjék,</l>
					<l>Ha nem érzi szerelmim.</l>
					<l>Ha ád Amor, adjon sokat;</l>
					<l>Jóból, rosszból nagy kortyokat.</l>
					<l>Értsd, ki érthetd szavamat, -</l>
					<l>Értem én jól magamat.</l>
				</lg>
				<p>30. Dal.</p>
				<lg>
					<l>Az idő mindenen kifog,</l>
					<l>Vele minden múlandó;</l>
					<l>S ha változó minden dolog,</l>
					<l>Tán gőgje sem állandó? -</l>
					<l>Üt óra, mely megolvasztja</l>
					<l>Szíved, szívem bálványa!</l>
					<l>A természet, bár halasztja,</l>
					<l>Adóját megkivánja.</l>
					<l>Ha te majd ezt lefizeted,</l>
					<l>Ínségem elitélheted:</l>
					<l>Akkor talán majd megszánsz</l>
					<l>S imádóddal jobban bánsz.</l>
				</lg>
				<p>IV. ÉNEK.</p>
				<lg>
					<l>Midőn csendes felségében</l>
					<l>A fél világtól megvál</l>
					<l>S a tengernek kebelében</l>
					<l>A dicső nap alá száll;</l>
					<l>S elborítván a világot</l>
					<l>Az éj komor sátora,</l>
					<l>Ellepi a mennyországot</l>
					<l>A csillagok tábora:</l>
				</lg>
				<lg>
					<l>Akkor ég, föld, víz elcsendűl</l>
					<l>S napkelet, napenyészet;</l>
					<l>A nyúgalom ölébe dűl</l>
					<l>Az egész nagy természet.</l>
					<l>Minden állat: járó s úszó,</l>
					<l>Az okos és oktalan,</l>
					<l>Szelíd és vad, mászó, csúszó,</l>
					<l>A szólló s a szótalan;</l>
				</lg>
				<lg>
					<l>A rengeteg lakosai,</l>
					<l>A nagy mint a kicsiny nem;</l>
					<l>A levegő madarai,</l>
					<l>A sas mint az ökörszem;</l>
					<l>Sőt az, a mi nem is lehell,</l>
					<l>Nappal mégis bántatik,</l>
					<l>Éjjel az is nyúgalmat lel,</l>
					<l>Éjjel mégis nyughatik.</l>
				</lg>
				<lg>
					<l>Éjjelenként senkit sem nyom</l>
					<l>A nappalnak igája:</l>
					<l>Egyedűl én, (fene sorsom!)</l>
					<l>Amor kínos szolgája,</l>
					<l>Egyedűl én nem lelhetek</l>
					<l>Éjjelimben nyugalmat!</l>
					<l>S a mi több: nem remélhetek</l>
					<l>Mind ezekért jutalmat.</l>
				</lg>
				<lg>
					<l>Az indúlat tetememben</l>
					<l>Egy volkánként dühödvén,</l>
					<l>S a vérző szív kebelemben</l>
					<l>Gyötrelmivel küszködvén,</l>
					<l>A szabadba kilódulok, -</l>
					<l>Nem enyhűlést találni:</l>
					<l>Mert én soha nem gyógyulok -</l>
					<l>Hanem kínom táplálni.</l>
				</lg>
				<lg>
					<l>Ekkor dühös indúlatom</l>
					<l>Tétova hajt engemet,</l>
					<l>Tüskén, bokron, - míg birhatom</l>
					<l>Csüggedező testemet.</l>
					<l>Könyben úszó két szememmel</l>
					<l>Csillagomat vizsgálom;</l>
					<l>S a teremtőt életemmel</l>
					<l>Könyörögve kínálom.</l>
				</lg>
				<lg>
					<l>Átkozom a helyet s időt,</l>
					<l>Melyben őt megpillantám,</l>
					<l>Ki bájival fejemre nőtt,</l>
					<l>S ily pokolkínt halmoz rám.</l>
					<l>Ha már ügyem, a míg élek,</l>
					<l>Nem változik meg soha;</l>
					<l>Váljatok el, test és lélek! -</l>
					<l>Ily sors több, mint mostoha.</l>
				</lg>
				<p>31. Dal.</p>
				<lg>
					<l>Nem nyomhatván el tüzemnek</l>
					<l>Ki-kicsapó lángjait,</l>
					<l>Hátra hagyom szerelmemnek,</l>
					<l>A hol járok, nyomait:</l>
					<l>Nevét szerte írogatom</l>
					<l>A bükk s hársfák kérgére,</l>
					<l>S mindenütt megtanítgatom</l>
					<l>Az echókat nevére.</l>
					<l>Kivűle, ha keservemet</l>
					<l>Nyögöm, minden szán engemet;</l>
					<l>A szirtek megindúlnak,</l>
					<l>És utánnam jajdúlnak.</l>
				</lg>
				<p>32. Dal.</p>
				<lg>
					<l>A kegyetlent felejthetni</l>
					<l>S kiverhetni fejemből,</l>
					<l>Az ő képét fejtegetni</l>
					<l>Kezdém immár szívemből:</l>
					<l>Haszontalan törekedtem,</l>
					<l>Semmiként sem lehetett;</l>
					<l>Mert a szívem, ah érzettem,</l>
					<l>Bele majd megrepedett.</l>
					<l>Előbb megég tehát a jég,</l>
					<l>Megfagy a tűz, bomlik az ég, -</l>
					<l>Előbb porrá hamvadok,</l>
					<l>Mint sem rajta kiadok.</l>
				</lg>
				<p>33. Dal.</p>
				<lg>
					<l>Minden tárgyban őtet látom,</l>
					<l>Minden hangban őt hallom,</l>
					<l>S valahányszor számat tátom,</l>
					<l>Mindannyiszor őt vallom;</l>
					<l>Éjjel, nappal őt ohajtom,</l>
					<l>Őt szomjúzom, éhezem;</l>
					<l>Ébren, alva őt sohajtom, -</l>
					<l>Mindenben őt érezem;</l>
					<l>Őt foglalják gondolatim,</l>
					<l>Őt tárgyozzák kivánatim;</l>
					<l>Egy ő, mint egy istenem,</l>
					<l>S egy magában mindenem.</l>
				</lg>
				<p>34. Dal.</p>
				<lg>
					<l>Őt kérem a teremtőtől</l>
					<l>És minden hatalomtól,</l>
					<l>Őt kérem a levegőtől</l>
					<l>S minden elementomtól.</l>
					<l>Ha enyém ő, - hát rabságom</l>
					<l>Be gyönyörű nyereség!</l>
					<l>Ha enyém ő, - szabadságom</l>
					<l>Áldott, boldog veszteség! -</l>
					<l>Hunniának, sőt magának</l>
					<l>A természet országának</l>
					<l>Hatalmában olyan kincs,</l>
					<l>Mely őtet felérje, nincs.</l>
				</lg>
				<p>35. Dal.</p>
				<lg>
					<l>A virágok szép nemében</l>
					<l>A rózsa legjelesebb;</l>
					<l>A csillagok seregében</l>
					<l>A nap legfelségesebb.</l>
					<l>Ily szép virág a szerelem</l>
					<l>Az életnek kertjében;</l>
					<l>Ilyen nap, ily fejedelem</l>
					<l>Az örömök egében.</l>
					<l>Boldog, kinek e nap fénylik,</l>
					<l>Kinek ez a rózsa nyílik!</l>
					<l>E nélkül a kert csak gaz;</l>
					<l>Ama nélkül nincs tavasz.</l>
				</lg>
				<p>36. Dal.</p>
				<lg>
					<l>Bizonytalan lépésimet</l>
					<l>Akár merre indítom;</l>
					<l>Harmatozó szemeimet</l>
					<l>Akár hová fordítom:</l>
					<l>Már ott a bú, hogy ködével</l>
					<l>Mindeneket borítson,</l>
					<l>Hogy sem hely, sem tárgy ékével</l>
					<l>Engem fel ne vidítson.</l>
					<l>Ily nehéz az én életem!</l>
					<l>S mégis nem csak hogy szeretem;</l>
					<l>Sőt - ki rám ily poklot mért,</l>
					<l>Még áldom is kínomért.</l>
				</lg>
				<p>37. Dal.</p>
				<lg>
					<l>Még csak benned reménységem,</l>
					<l>Józan ész, légy orvosom!</l>
					<l>Szerezd vissza egészségem,</l>
					<l>Melyet elvett gyilkosom,</l>
					<l>A szerelem, ki mellembe</l>
					<l>Tüzes mérget önt vala.</l>
					<l>Nézz csak bele, itt szívembe, -</l>
					<l>Itt lakik a nyavalya.</l>
					<l>Mondj orvos szert, mondj szert, óh ész!</l>
					<l>Mely által e méreg kivész. -</l>
					<l>De te vállat vonítasz?</l>
					<l>Óh hát meg nem gyógyítasz.</l>
				</lg>
				<p>38. Dal.</p>
				<lg>
					<l>Itt a tenger habjaival</l>
					<l>Elegyítvén siralmim,</l>
					<l>S a havasnak szikláival</l>
					<l>Közölvén aggodalmim,</l>
					<l>Az ő nevét sohajtozzák</l>
					<l>A tengernek szelei;</l>
					<l>Az ő nevét visszhangozzák</l>
					<l>A kősziklák szűzei.</l>
					<l>Itt neve négy betűjében</l>
					<l>A tengerpart fövényében</l>
					<l>S a mohos kőfalakban -</l>
					<l>Kínom s titkom imitt van.</l>
				</lg>
				<p>39. Dal.</p>
				<lg>
					<l>Immár mennyit nem szenvedtem,</l>
					<l>Miólta megesmertem!</l>
					<l>Áldozatot mennyit tettem!</l>
					<l>S mind ezekért mit nyertem? -</l>
					<l>Bús szívemet enyhítené,</l>
					<l>(Bár tüzemet nem oltaná)</l>
					<l>S lelkemet felderítené,</l>
					<l>Ha vagy egyszer mondaná:</l>
					<l>«Szánom sorsod, óh te szegény,</l>
					<l>Szerelmedben beteg legény.</l>
					<l>Fáj nekem, fáj gyötrelmed,</l>
					<l>Noha nem bánt szerelmed.»</l>
				</lg>
				<p>40. Dal.</p>
				<lg>
					<l>«Elmédet hát mért bocsátod</l>
					<l>Tilosomba szünetlen,</l>
					<l>Boldogtalan, ha már látod,</l>
					<l>Hogy nem esik bűntetlen,</l>
					<l>Onnan szedett eledellel</l>
					<l>Táplálgatni szivedet?</l>
					<l>Édes ugyan, a mit ott lel,</l>
					<l>De az öldös tégedet?»</l>
					<l>Elképzelém életemet,</l>
					<l>Ha szeretne ő engemet;</l>
					<l>S az ész ekként dorgála; -</l>
					<l>De semmit sem használa.</l>
				</lg>
				<p>V. ÉNEK.</p>
				<lg>
					<l>A nap éppen alkonyodott,</l>
					<l>S én a völgynek felette,</l>
					<l>Egy szint oda csavarodott</l>
					<l>Kis csermelynek mellette;</l>
					<l>Tövében egy vén tölgyfának,</l>
					<l>Ott ültem a fű között,</l>
					<l>Melyet szellők ingatának,</l>
					<l>S a patakvíz öntözött.</l>
				</lg>
				<lg>
					<l>Az erdő elkomolyodott,</l>
					<l>Melynek valék szélében;</l>
					<l>S minden állat lenyúgodott</l>
					<l>A zöld sürű csendében.</l>
					<l>Elnémúltak a bereknek</l>
					<l>Zengedező lantosi;</l>
					<l>Eltüntek mind a réteknek</l>
					<l>Nappali sok lakosi.</l>
				</lg>
				<lg>
					<l>Mély csendesség uralkodék,</l>
					<l>Csak a Zephyr susogott;</l>
					<l>S mint a völgybe kanyarodék,</l>
					<l>A patakvíz bugyogott,</l>
					<l>S egy gerlicze ott nem messze</l>
					<l>Egy száraz fán nyögdécselt;</l>
					<l>Egyébnek már nem volt nesze,</l>
					<l>És nem adott élő jelt.</l>
				</lg>
				<lg>
					<l>Én ott ültem és fejemet</l>
					<l>Bú-bánatnak eresztém,</l>
					<l>S könytől dagadt két szememet</l>
					<l>A nyögőre meresztém.</l>
					<l>Eltünt ez is nem sokára -</l>
					<l>Magam valék végtére</l>
					<l>Indúlatom prédájára</l>
					<l>És marczangló kényére.</l>
				</lg>
				<lg>
					<l>S Amor engem mint zaklatott</l>
					<l>Hajh! mint tépte kebelem!</l>
					<l>Hozzá s vissza mint szaggatott, -</l>
					<l>Szörnyű, miként bánt velem!</l>
					<l>A hány fűszál, annyi kínnak</l>
					<l>Közötte fetrengtem ott;</l>
					<l>S mirígyiben fájdalmimnak</l>
					<l>Szívem majd meghasadott.</l>
				</lg>
				<lg>
					<l>A természet megindúlva</l>
					<l>Szánni látszott ügyemet;</l>
					<l>Vidámsága elborúlva</l>
					<l>Szinte gyászolt engemet:</l>
					<l>Komor felhő terjeszkedett</l>
					<l>Az ég vidám kékjére;</l>
					<l>Setét fátyol ereszkedett</l>
					<l>A föld kies zöldjére.</l>
				</lg>
				<lg>
					<l>Az éj szelíd asszonyának</l>
					<l>Képe ködben lábbogott;</l>
					<l>A csillagok elhúnyának,</l>
					<l>Egy kettő ha pislogott.</l>
					<l>Bús fúvalmak támadának,</l>
					<l>Az ég könnyét hullatá: -</l>
					<l>A természet hív fiának</l>
					<l>Sorsát ekként siratá.</l>
				</lg>
				<p>41. Dal.</p>
				<lg>
					<l>Ti a világ kezdetében</l>
					<l>Támadt hegyek és völgyek!</l>
					<l>S ti több század szélvészében</l>
					<l>Görbedt, csonkúlt vén tölgyek!</l>
					<l>Életemet esméritek,</l>
					<l>Értétek-e már azt ti,</l>
					<l>Panaszimból vélhetitek,</l>
					<l>Hogy igy szenvedt valaki? -</l>
					<l>Emlékezem Petrarcára,</l>
					<l>S Hella dicső leányára -</l>
					<l>Szenvedtek ők eleget;</l>
					<l>De még sem ily szörnyeket.</l>
				</lg>
				<p>42. Dal.</p>
				<lg>
					<l>Ha elmémnek gondolatit</l>
					<l>Versekbe úgy szedhetném,</l>
					<l>És szivemnek indúlatit</l>
					<l>Szóval úgy kiejthetném;</l>
					<l>Mint azokat a fejemben</l>
					<l>A szerelem termeszti,</l>
					<l>S emezeket kebelemben</l>
					<l>Szüli s bele rekeszti:</l>
					<l>Hát minden szív ömledezne,</l>
					<l>Ezer édes kínt érezne,</l>
					<l>S megesmervén szívemet -</l>
					<l>Megsajnálna engemet.</l>
				</lg>
				<p>43. Dal.</p>
				<lg>
					<l>Az ész váltig értekezett,</l>
					<l>Sorsomon mint forditson,</l>
					<l>Halljuk! halljuk! mit végezett:</l>
					<l>«Nincs, a ki meggyógyítson;</l>
					<l>A szivében ily betegnek</l>
					<l>Sehol sincs segedelem;</l>
					<l>Ellenmérge ily méregnek</l>
					<l>Csak a viszontszerelem.»</l>
					<l>Átkozom a történetet,</l>
					<l>Melyben vettem a kezdetet! -</l>
					<l>Fonalamnak fogj ollót,</l>
					<l>Óh Parca, s tégy velem jót.</l>
				</lg>
				<p>44. Dal.</p>
				<lg>
					<l>Csömört okoz a társaság</l>
					<l>Az én beteg szívemnek;</l>
					<l>A kietlen magánosság</l>
					<l>Elíziom lelkemnek;</l>
					<l>Hol semmi nem mozog, nem él,</l>
					<l>Hol egy madár se mulat;</l>
					<l>Hol egyedül a sziv beszél,</l>
					<l>Ha tépi az indúlat:</l>
					<l>Ott szeretem andalogva,</l>
					<l>A bú karján nyavalyogva,</l>
					<l>Táplálni az édes kínt,</l>
					<l>Valamíg az éj nem int.</l>
				</lg>
				<p>45. Dal.</p>
				<lg>
					<l>Ha tudnám, hogy békességem</l>
					<l>Soha meg nem térendő;</l>
					<l>S az én kedves ellenségem</l>
					<l>Mind örökké győzendő:</l>
					<l>Ennen kezem kergetné ki</l>
					<l>Lelkemet fogházából,</l>
					<l>Hogy lenne már béke néki,</l>
					<l>Szabadúlna kínjából.</l>
					<l>De biztat egy remény mindég,</l>
					<l>Hogy bal sorsom megfordúl még;</l>
					<l>S hogy nékem a jövendő</l>
					<l>Még rózsákat termendő.</l>
				</lg>
				<p>46. Dal.</p>
				<lg>
					<l>Ha majd a bú, mely testemet</l>
					<l>Napról-napra hervasztja,</l>
					<l>Nem sokára életemet</l>
					<l>Egészen elfogyasztja,</l>
					<l>S engem majdan egy keskeny sír</l>
					<l>Mint hamvat magában zár,</l>
					<l>Susogd minden szívnek, Zephyr,</l>
					<l>A ki sírom mellett jár:</l>
					<l>«Egy gőgös szív keménysége</l>
					<l>Lett e hívnek kora vége;</l>
					<l>S ha ez sorsa egy hívnek,</l>
					<l>Jobb repdezni a szívnek.»</l>
				</lg>
				<p>47. Dal.</p>
				<lg>
					<l>Sok s nagy, a mit szenvedek én!</l>
					<l>Az avúlt kín új kínt szül;</l>
					<l>De mind ez ő érte lévén,</l>
					<l>Nincsen édesség nélkül.</l>
					<l>S a sors bár mi szerencsével</l>
					<l>Kecsegtessen engemet,</l>
					<l>Most nehezen cserélem el</l>
					<l>Édes kínos éltemet.</l>
					<l>S ha már abban tellik kedve,</l>
					<l>Hogy így éljek epekedve:</l>
					<l>Szilaj kedvét tölthetnem,</l>
					<l>Gyönyörüség szenvednem.</l>
				</lg>
				<p>48. Dal.</p>
				<lg>
					<l>A halavány olajfáknak</l>
					<l>Járván csendes békében,</l>
					<l>Lelkem iszonyú csatáknak</l>
					<l>Forog vesztő dühében.</l>
					<l>A hajdani századokban</l>
					<l>Egy olajág mit nem tett!</l>
					<l>Ellenkedő országokban</l>
					<l>Békességet szerezett:</l>
					<l>S most egy olajerdő nékem</l>
					<l>Meg nem szerzi békességem!</l>
					<l>Meddig tart e szomorú</l>
					<l>Létem dúló háború?</l>
				</lg>
				<p>49. Dal.</p>
				<lg>
					<l>Meddig tart még tehát e harcz,</l>
					<l>Melyet velem kezdettél?</l>
					<l>Hát nem elég kemény a sarcz,</l>
					<l>Melyre immár kéntettél?</l>
					<l>Megveted, gőgös ellenség,</l>
					<l>A természet törvényét:</l>
					<l>Szívgyilkoló kegyetlenség!</l>
					<l>Nézd inségem örvényét.</l>
					<l>Add, óh add meg békességem,</l>
					<l>Édes kedves ellenségem! -</l>
					<l>Ezer bennem már a kár;</l>
					<l>Egygyezzünk meg végre már.</l>
				</lg>
				<p>50. Dal.</p>
				<lg>
					<l>Szív- s lélekben beteg lenni</l>
					<l>S nem akarni gyógyúlni;</l>
					<l>Hanyatt-homlok tőrbe menni</l>
					<l>És vesztének indúlni;</l>
					<l>Szeretni az ellenséget,</l>
					<l>Sőt imádva tisztelni</l>
					<l>Azt, ki szerzi az inséget,</l>
					<l>Sőt inséget ölelni: -</l>
					<l>Észt vesztő baj a szerelem;</l>
					<l>S hogy ha nem jő segedelem,</l>
					<l>Életemnek fonala</l>
					<l>Ketté szakad általa.</l>
				</lg>
				<p>VI. ÉNEK.</p>
				<lg>
					<l>Szerelem-e az, avagy nem,</l>
					<l>A mit érzek keblemben? -</l>
					<l>S vajjon, ha ez nem szerelem,</l>
					<l>Hát mi lakik szívemben! -</l>
					<l>Ha jó, miért oly bánatos,</l>
					<l>Annyi kínba mért tellő? -</l>
					<l>Ha rossz, mért oly kivánatos,</l>
					<l>Mért oly édes, oly kellő? -</l>
				</lg>
				<lg>
					<l>Ha nyavalyám kedves nékem,</l>
					<l>Mért vádolom sorsomat?</l>
					<l>Mit jajgatok? - Ha pedig nem,</l>
					<l>Mért táplálom kínomat? -</l>
					<l>Szívem tüzét, ha fájdalmas,</l>
					<l>Mért szeretem bojtani?</l>
					<l>Ha pediglen nem ártalmas,</l>
					<l>Mért kivánom óltani? -</l>
				</lg>
				<lg>
					<l>Ha fájlalom gyötrelmemet,</l>
					<l>Mért szeretem, hogy élek?</l>
					<l>Ha megúntam életemet,</l>
					<l>Korán halni mért félek? -</l>
					<l>Mennyet, poklot ki zavar így? -</l>
					<l>Amor ez a nagy mester;</l>
					<l>Amor ez az édes mirígy,</l>
					<l>Az ily lator, patvar szer.</l>
				</lg>
				<p>51. Dal.</p>
				<lg>
					<l>Midőn a hold világában</l>
					<l>A patakot kisérem,</l>
					<l>S egy tünemény formájában</l>
					<l>Alakját megesmérem;</l>
					<l>S őtet reám szerelmesen</l>
					<l>Mosolyogni képzelem,</l>
					<l>S úgy tetszik, hogy kegyelmesen</l>
					<l>Beszélget ott én velem: -</l>
					<l>Egek, mely nagy boldogságom!</l>
					<l>Tartana bár kábaságom! -</l>
					<l>A káprázat eltünik,</l>
					<l>S boldogságom megszünik.</l>
				</lg>
				<p>52. Dal.</p>
				<lg>
					<l>Azt kérdezed, óh barátom,</l>
					<l>Milyen az én életem? -</l>
					<l>Még most is a régi terh nyom.</l>
					<l>S avúlt lánczom zörgetem.</l>
					<l>Még most is a szerelemnek</l>
					<l>Kínos horgán rángódom,</l>
					<l>S a reménynek s félelemnek</l>
					<l>Habjai közt hánykódom.</l>
					<l>Szívem harcza folyton foly még:</l>
					<l>Csak az vagyok, a ki valék,</l>
					<l>S az maradok, míg élek,</l>
					<l>Bár mi sorsot cserélek.</l>
				</lg>
				<p>53. Dal.</p>
				<lg>
					<l>Minden inkább lehetséges,</l>
					<l>Mint sem hogy mást szeressek;</l>
					<l>Hogy én beteg, egészséges</l>
					<l>Más szív által lehessek.</l>
					<l>A tengerek kiapadnak,</l>
					<l>És a halak repülnek;</l>
					<l>A csillagok leszakadnak,</l>
					<l>S a hegyek elterűlnek;</l>
					<l>A múlt idő meg vissza tér,</l>
					<l>Bárány s farkas egygyüvé fér,</l>
					<l>Az oroszlán nyúlat szűl -</l>
					<l>Midőn szerelmem meghűl.</l>
				</lg>
				<p>54. Dal.</p>
				<lg>
					<l>Ha oly makacs ellensége</l>
					<l>A sors boldogságomnak,</l>
					<l>Hogy egygyütt lesz búmban vége</l>
					<l>Életemnek s kínomnak:</l>
					<l>Legalább, ha már nem élek,</l>
					<l>Akkor szánj meg engemet,</l>
					<l>Oh isteni, áldott lélek,</l>
					<l>Ki feldúlád éltemet! -</l>
					<l>Mert bár késő lesz már akkor,</l>
					<l>Érzi tán azt mégis a por,</l>
					<l>Melylyé válik ez a szív,</l>
					<l>Mely a síron túl is hív.</l>
				</lg>
				<p>55. Dal.</p>
				<lg>
					<l>Ha mindennek felosztását</l>
					<l>A külömbség szerezi,</l>
					<l>Az egész nagy teremtést hát</l>
					<l>Szívem ekként felezi:</l>
					<l>Egygyik része, melyben ő van;</l>
					<l>S ebben vagyon minden kincs,</l>
					<l>Mi csak lehet száz világban:</l>
					<l>Másik része, hol ő nincs;</l>
					<l>Ez únalmas és szomorú,</l>
					<l>Minden nyomban halavány bú,</l>
					<l>Csömör, méreg s átok van; -</l>
					<l>S én itt élek - pokolban.</l>
				</lg>
				<p>56. Dal.</p>
				<lg>
					<l>Mint a napnak súgárai</l>
					<l>A ködöt megszaggatják;</l>
					<l>Mint a szelek fúvalmai</l>
					<l>A tengert felforgatják:</l>
					<l>Húnyorgása szép szemének</l>
					<l>Úgy szaggatja keblemet;</l>
					<l>S bájos hangja énekének</l>
					<l>Úgy zavarja eszemet. -</l>
					<l>Ez a mindenható tündér</l>
					<l>Talán nem is halandó vér?</l>
					<l>Másként hogyan lehetne,</l>
					<l>Hogy velem így tehetne? -</l>
				</lg>
				<p>57. Dal.</p>
				<lg>
					<l>Gyermekségem szép idei,</l>
					<l>Be hamar elmúlátok!</l>
					<l>Életemnek örömei,</l>
					<l>Be rövidek valátok! -</l>
					<l>A tavasznak virágai,</l>
					<l>Leveleik a fáknak,</l>
					<l>Erdők s berkek víg hangjai,</l>
					<l>Vígsági a világnak, -</l>
					<l>Mind megfordúl bizonnyára,</l>
					<l>Mindennek megtérül kára:</l>
					<l>De ti soha, soha sem! -</l>
					<l>Utánnatok mit késem?</l>
				</lg>
				<p>58. Dal.</p>
				<lg>
					<l>Óh epedő kivánatok!</l>
					<l>Kik szívemnek tüzébe</l>
					<l>Emésztődtök, - lopódjatok</l>
					<l>Szűz mellének jegébe.</l>
					<l>Oh szomorú gondolatok!</l>
					<l>Kik elmémnek ködébe</l>
					<l>Borongatok, - tódúljatok</l>
					<l>Agya vidám mennyébe:</l>
					<l>Vídúlást tik ott nyerhettek,</l>
					<l>S tik enyhülést ott lelhettek; -</l>
					<l>Ti, ha jegét töritek,</l>
					<l>S ti, ha eszét győzitek.</l>
				</lg>
				<p>59. Dal.</p>
				<lg>
					<l>Önmagával vagdalkozni,</l>
					<l>Nyúgalmat nem lelhetni;</l>
					<l>A vadsággal barátkozni,</l>
					<l>És bújdosni szeretni;</l>
					<l>Szív és lélek nélkűl élni,</l>
					<l>Hűlni, fűlni, olvadni;</l>
					<l>Csüggedezni, majd alélni,</l>
					<l>S halálosan lankadni;</l>
					<l>Az örömből mérget színi,</l>
					<l>Éjjel nappal sírni ríni, -</l>
					<l>A ki szeret, ezt nyeri:</l>
					<l>Rabját Amor így veri.</l>
				</lg>
				<p>60. Dal.</p>
				<lg>
					<l>Gyűlölöm én a világot,</l>
					<l>Az emberi nemzetet;</l>
					<l>Gyűlölöm a vígaságot,</l>
					<l>A szerencsét, életet.</l>
					<l>Gonosz Amor! mire kénted</l>
					<l>A halandó szíveket!</l>
					<l>Kegyetlen, és nem tekinted</l>
					<l>Töredékenységeket! -</l>
					<l>Mi kell hát még? ha únalom,</l>
					<l>Kín, gyötrelem, bú s fájdalom</l>
					<l>Minden, a mi bennem van,</l>
					<l>S kivülem a világban.</l>
				</lg>
				<p>VII. ÉNEK.</p>
				<lg>
					<l>Két szeme, szép arczúlatján,</l>
					<l>Két ragyogó tüzes nap,</l>
					<l>Mint az az ég boltozatján,</l>
					<l>Kitől minden éltet kap.</l>
					<l>Bámúlandó nagy művében</l>
					<l>Mind az mind ez; és a tűz,</l>
					<l>Mely mindenik kerekében</l>
					<l>Fénylik, ragyog, csudát űz.</l>
				</lg>
				<lg>
					<l>A mit minden kikeletkor</l>
					<l>A földdel a nap mivel,</l>
					<l>Szeme minden tekintetkor</l>
					<l>Azt cselekszi a szívvel:</l>
					<l>Az felolvaszt havat, jeget</l>
					<l>S béhat a föld keblébe;</l>
					<l>Ez meggyújtván a szíveket,</l>
					<l>Bélő azok mélyébe.</l>
				</lg>
				<lg>
					<l>Ama, széles e világot,</l>
					<l>Midőn kél, felébreszti;</l>
					<l>Ez, az egész társaságot</l>
					<l>Felderíti s éleszti;</l>
					<l>Az, az égnek szép kékjéből</l>
					<l>Terjeszti súgárait;</l>
					<l>Ez, szebb fejér- s feketéből</l>
					<l>Lövelli ki nyílait.</l>
				</lg>
				<lg>
					<l>Midőn a nap közeledik,</l>
					<l>A zordon tél enyészik,</l>
					<l>Minden újra nevelkedik,</l>
					<l>Új fű s virág tenyészik;</l>
					<l>Szeme, midőn szép képében</l>
					<l>Közelebbről szikrázik,</l>
					<l>A nézőknek kebelében</l>
					<l>Új érzemény csirázik.</l>
				</lg>
				<lg>
					<l>A nap heve a vizeket</l>
					<l>Néha nyárban apasztja,</l>
					<l>S kiszárítván a nedveket,</l>
					<l>A fát, füvet lankasztja:</l>
					<l>E két szem is a lelkeket</l>
					<l>Megragadja bájával,</l>
					<l>És meggyújtván a szíveket,</l>
					<l>Megemészti lángjával.</l>
				</lg>
				<lg>
					<l>A miólta kivált az ég</l>
					<l>Az örök éj méhéből,</l>
					<l>Ily egy pár szem nem jöve még</l>
					<l>A teremtő kezéből.</l>
					<l>E két szemnek forgásától</l>
					<l>Függ a sorsa éltemnek,</l>
					<l>Mint a napnak járásától</l>
					<l>Léte fogyta mindennek.</l>
				</lg>
				<p>61. Dal.</p>
				<lg>
					<l>Hirdesd, nyelvem, érdemeit</l>
					<l>Az isteni kegyesnek!</l>
					<l>Zengjed, lantom, kellemeit</l>
					<l>Az imádott kedvesnek! -</l>
					<l>Az ő kegyes, jó s nagy szíve</l>
					<l>Az erkölcsök temploma;</l>
					<l>Az alkotó legszebb míve,</l>
					<l>Nemem bájos ostroma.</l>
					<l>Egy sincsen több olyan mint ő,</l>
					<l>Az ő lelke a teremtő</l>
					<l>Legédesb lehellete:</l>
					<l>Hogy lehellé, szerete.</l>
				</lg>
				<p>62. Dal.</p>
				<lg>
					<l>A hol ő van, csudálatos!</l>
					<l>Felderűl a kedvetlen;</l>
					<l>Hajlandó az akaratos,</l>
					<l>Meglágyúl a kegyetlen;</l>
					<l>A harag lecsillapodik,</l>
					<l>A vadság megszelídűl;</l>
					<l>A bú s a gond elmosolyodik,</l>
					<l>A fajtalan tűz kihűl;</l>
					<l>A méreg megédesedik,</l>
					<l>Minden terh megkönnyebbedik,</l>
					<l>Szendereg a fájdalom, -</l>
					<l>Egek! mi nagy hatalom?</l>
				</lg>
				<p>63. Dal.</p>
				<lg>
					<l>A hol ő van, bámúlandó!</l>
					<l>Minden nagyság meghajúl,</l>
					<l>A csapodár ott állandó,</l>
					<l>Az irígység ott megfúl;</l>
					<l>A fösvénység adakozik,</l>
					<l>Elkésik a siető;</l>
					<l>Szép a jóval barátkozik,</l>
					<l>Hitet szeg a szerető;</l>
					<l>A bölcs ott megtébolyodik,</l>
					<l>A betyár megjózanodik,</l>
					<l>Nem csúsz oda únalom, -</l>
					<l>Egek! milyen hatalom?</l>
				</lg>
				<p>64. Dal.</p>
				<lg>
					<l>A hol ő van, - nézd a fákat</l>
					<l>S virágokat, - milyen báj!</l>
					<l>Szerelmet és Gratiákat</l>
					<l>Lehell ott az egész táj:</l>
					<l>Nincs tél, örök ott a tavasz,</l>
					<l>Megtér ott a csalfaság;</l>
					<l>Igazzá lesz ott a ravasz,</l>
					<l>Megsímúl a durvaság;</l>
					<l>A vén neki tüzesedik,</l>
					<l>Az ifjú meglelkesedik,</l>
					<l>De zendül a nyúgalom, -</l>
					<l>Egek! mi nagy hatalom?</l>
				</lg>
				<p>65. Dal.</p>
				<lg>
					<l>A hol ő van, - hihetetlen -</l>
					<l>Hajh! voltam ott, - láttam én:</l>
					<l>Érez ott az érzéketlen,</l>
					<l>Kinek kéreg van szivén;</l>
					<l>A bajnok megfélemedik,</l>
					<l>A bátor ott be gyáva;</l>
					<l>A büszke nem kevélykedik,</l>
					<l>Nem kérkedik a páva;</l>
					<l>A habozó állapodik,</l>
					<l>Az ész öszvezavarodik,</l>
					<l>Virággá lesz minden gyom, -</l>
					<l>Egek! milyen hatalom?</l>
				</lg>
				<p>66. Dal.</p>
				<lg>
					<l>Valahányszor szeme pillant,</l>
					<l>A nézőnek fejéből</l>
					<l>Mindannyiszor el-elillant</l>
					<l>Valami az eszéből.</l>
					<l>Ez az a kedves ellenség,</l>
					<l>Kit annyira szeretek,</l>
					<l>S békét tőle, kérleld óh ég!</l>
					<l>Semmiként se nyerhetek.</l>
					<l>Szemek! vallom hatalmatok:</l>
					<l>Immár óh ne harczoljatok!</l>
					<l>Nincs többé mit nyernetek;</l>
					<l>Többet már nem veszthetek.</l>
				</lg>
				<p>67. Dal.</p>
				<lg>
					<l>Akár mennyi jeleseknek</l>
					<l>Seregében múlatoz,</l>
					<l>Valamennyi kellemeknek</l>
					<l>Fényére ő homályt hoz.</l>
					<l>Ezerek közt is legelső,</l>
					<l>A szem csak őt nézheti,</l>
					<l>Sőt mindenütt egygyetlen ő</l>
					<l>A többit eltünteti.</l>
					<l>Az éj tenger csillagai,</l>
					<l>Midőn a nap súgárai</l>
					<l>Reggelenként érkeznek,</l>
					<l>Előttök igy rejteznek.</l>
				</lg>
				<p>68. Dal.</p>
				<lg>
					<l>Sok országot mosó tenger</l>
					<l>Választja már őt tőlem;</l>
					<l>Hegyek, hová a sas nem mer,</l>
					<l>Rejtik őtet előlem.</l>
					<l>De hajh! ez nem orvosolja</l>
					<l>Nyavalyáját lelkemnek;</l>
					<l>Sőt dühösbben ostromolja</l>
					<l>Indúlatját szívemnek.</l>
					<l>Bár mi messze fussak tőle,</l>
					<l>Nem bújhatok el előle! -</l>
					<l>Sem eszem, sem negédem</l>
					<l>Ellene nem segédem.</l>
				</lg>
				<p>69. Dal.</p>
				<lg>
					<l>Ércz-szíve megvehetetlen,</l>
					<l>Szünjetek meg, könnyeim!</l>
					<l>Vad elméje győzhetetlen,</l>
					<l>Hunjatok el, tüzeim!</l>
					<l>Nem indítja szenvedésem,</l>
					<l>A keserű siralom;</l>
					<l>Sikeretlen könyörgésem,</l>
					<l>Nincsen benne irgalom!</l>
					<l>Közepette siralmimnak</l>
					<l>És hegyette kínaimnak</l>
					<l>Szíve kevélyen úgy áll,</l>
					<l>Mint egy havasi kőszál.</l>
				</lg>
				<p>70. Dal.</p>
				<lg>
					<l>A hol ő van, ott Amornak</l>
					<l>Íves, nyílas udvara,</l>
					<l>Amornak, ki minden kornak,</l>
					<l>Nemnek s rendnek patvara;</l>
					<l>S minden szívtől uzsorával</l>
					<l>Szedegeti a vámot;</l>
					<l>S a gőgösre szép módjával</l>
					<l>Reá veti a hámot.</l>
					<l>A ki Amort megvetette,</l>
					<l>Vagy Amort elfelejtette,</l>
					<l>Imádja ott hatalmát</l>
					<l>És sohajtja irgalmát.</l>
				</lg>
				<p>VIII. ÉNEK.</p>
				<lg>
					<l>Itt - a komor enyészetnek</l>
					<l>Borzasztó bús honjában,</l>
					<l>Minden földi rettenetnek</l>
					<l>Fojtó, zúzó markában,</l>
					<l>Hol a havas kőszálai</l>
					<l>Az egekig merednek,</l>
					<l>S feneketlen nyilásai</l>
					<l>A poklokra dőlednek;</l>
				</lg>
				<lg>
					<l>Hol a fenyők sudarában</l>
					<l>A felleg megakadoz</l>
					<l>És a bérczek homlokában</l>
					<l>Darabokra szakadoz;</l>
					<l>Hol a szirtek fenyegetnek,</l>
					<l>Hogy fejemre roskadnak,</l>
					<l>S dörgő vizek ijesztgetnek,</l>
					<l>Hogy magokkal ragadnak;</l>
				</lg>
				<lg>
					<l>Hol a havas üregiből</l>
					<l>Habzó vizek húllanak,</l>
					<l>És a fenyvek töveiből</l>
					<l>Gyökereket rántanak;</l>
					<l>Hol a vadon rengetegben,</l>
					<l>Ha egy szikla legördűl,</l>
					<l>Hosszan morgó fergetegben</l>
					<l>Az egész táj megdördűl;</l>
				</lg>
				<lg>
					<l>Itten, a hol minden felől</l>
					<l>Egy egy örvény tátogat,</l>
					<l>S alúl, felül, hátúl, elől</l>
					<l>Iszonyú tárgy borzogat;</l>
					<l>Hol az örvény fenekébe</l>
					<l>Örök vak éj borong még,</l>
					<l>Mert a vad fák sűrűjébe</l>
					<l>Nem tekinthet le az ég;</l>
				</lg>
				<lg>
					<l>Hol a barlangok gyomrai</l>
					<l>Félelmesen korognak,</l>
					<l>S a haragos víz habjai</l>
					<l>Dühösködve locsognak;</l>
					<l>Hol a setét üregekből</l>
					<l>Veszedelem kandikál,</l>
					<l>S a forgó-szél a bérczekből</l>
					<l>Csoportokat hajigál;</l>
				</lg>
				<lg>
					<l>Itt, hol Flóra fél múlatni,</l>
					<l>Hol csak fenyő van s moha,</l>
					<l>S embernyomot nem láthatni,</l>
					<l>Hol kikelet nincs soha;</l>
					<l>Itt, hol minden szorongató,</l>
					<l>Kietlen és szomorú,</l>
					<l>Puszta, komor, irtóztató,</l>
					<l>Sivatag és szigorú;</l>
				</lg>
				<lg>
					<l>Hol a szikla-hasadékban</l>
					<l>A skorpiók fészkelnek,</l>
					<l>És a kőpor-omladékban</l>
					<l>Kígyók s gyíkok fülelnek;</l>
					<l>Hol az éjszak szélvészei</l>
					<l>Ordítnak s üvöltenek,</l>
					<l>S az éjnek ijedelmei</l>
					<l>Félelmet terjesztenek;</l>
				</lg>
				<lg>
					<l>Hol a hegyek omladéki</l>
					<l>A hold bús világában,</l>
					<l>Mint egy világ romladéki</l>
					<l>A teremtés hamvában,</l>
					<l>Úgy feküsznek, - s borzadással</l>
					<l>Töltik meg a szíveket,</l>
					<l>Minthogy minden vég-romlással</l>
					<l>S temetéssel fenyeget;</l>
				</lg>
				<lg>
					<l>Hol a hollók károgása</l>
					<l>A vidéket rettenti,</l>
					<l>Hol a sasok kiáltása</l>
					<l>Az útast megdöbbenti;</l>
					<l>Hol a baglyok keservesen</l>
					<l>Huhogják panaszokat,</l>
					<l>És az echók félelmesen</l>
					<l>Sokszorozzák hangjokat: -</l>
				</lg>
				<lg>
					<l>Itt bújdosom, itt tévelygek</l>
					<l>A rengeteg torkában,</l>
					<l>Hágok, mászok és szédelygek</l>
					<l>Szívem fanyar kínjában;</l>
					<l>Itt hurczolnak kímélletlen</l>
					<l>Amor és Mars engemet;</l>
					<l>Itt emészti a kegyetlen</l>
					<l>S üldöző sors létemet.</l>
				</lg>
				<lg>
					<l>Itten érzem, a mit érzett</l>
					<l>Hella dicső leánya,</l>
					<l>Midőn szíve mélyen vérzett,</l>
					<l>Hogy Phaon őt nem szánja: -</l>
					<l>A mit Laura éneklője</l>
					<l>Valcluzában érezett,</l>
					<l>S Juliának szeretője,</l>
					<l>Hogy Clarensban könnyezett.</l>
				</lg>
				<lg>
					<l>Itten sírom patakokban</l>
					<l>Orpheus vérkönnyeit;</l>
					<l>Itt zokogom bús hangokban</l>
					<l>Abeilard keserveit;</l>
					<l>Dido szilaj fájdalmának</l>
					<l>Itt érzem dühösségét;</l>
					<l>Hunnia szép leányának</l>
					<l>Itt sínlem keménységét.</l>
				</lg>
				<lg>
					<l>Szívem küzdő indúlatja,</l>
					<l>Hajh! mint gyilkol engemet!</l>
					<l>A féltés vad gondolatja</l>
					<l>Hajh! mint tépi keblemet!</l>
					<l>Nagy cseppekben az inségnek</l>
					<l>Verejtékét izzadom,</l>
					<l>És sohajtván, a vidéknek</l>
					<l>Sorsomat tudtár’ adom.</l>
				</lg>
				<lg>
					<l>Az ifjúság kellemeit</l>
					<l>Itt húllatja termetem;</l>
					<l>Az életnek örömeit</l>
					<l>E nagy sírba temetem.</l>
					<l>Az okosság törvényei</l>
					<l>Megnémúltak fejemben;</l>
					<l>A jövendő reményei</l>
					<l>Haldoklanak szívemben! -</l>
				</lg>
				<lg>
					<l>Még csak egyre kérlek téged,</l>
					<l>Ura s atyja létemnek!</l>
					<l>Hogy csak addig tessék néked</l>
					<l>Nyújtni végét éltemnek:</l>
					<l>Míg még egyszer megláthattam</l>
					<l>Őtet, lelkét lelkemnek;</l>
					<l>Hogy hív valék, megmondhattam, -</l>
					<l>S legyen vége létemnek.</l>
				</lg>
				<p>71. Dal.</p>
				<lg>
					<l>Édes, kínos emlékezet,</l>
					<l>Oh Badacsony szürete!</l>
					<l>Múlatságos gyülekezet,</l>
					<l>Te rabságom kezdete!</l>
					<l>Ott tudtam meg, ki légyen ő,</l>
					<l>S mi légyen a szerelem;</l>
					<l>Amor nyila miként sebző,</l>
					<l>S mi az édes gyötrelem.</l>
					<l>Nem úgy mentem, a mint jöttem;</l>
					<l>Nagy különbség volt közöttem,</l>
					<l>A ki valék az előtt,</l>
					<l>S a ki lettem, látván őt.</l>
				</lg>
				<p>72. Dal.</p>
				<lg>
					<l>Szívemnek mély fenekébe</l>
					<l>Lévén képe szakasztva,</l>
					<l>És agyamnak velejébe</l>
					<l>Édes neve olvasztva,</l>
					<l>Lehetetlen rá verődnöm</l>
					<l>Egy kis nyúgodalomra;</l>
					<l>S búmat csalva rá törődnöm</l>
					<l>Bár vagy rövid álomra:</l>
					<l>Hogy vagy azért enyhűlhetnék,</l>
					<l>Hogy könnyebben szenvedhetnék.</l>
					<l>Soká nem is viszem már,</l>
					<l>Mert mindenben van határ.</l>
				</lg>
				<p>73. Dal.</p>
				<lg>
					<l>Kinek egyszer kebelében</l>
					<l>A szerelem lángba csap,</l>
					<l>Annak bajos életében</l>
					<l>Ritkán virrad nyúgodt nap.</l>
					<l>Ifjú! ki a szerelemnek</l>
					<l>Benned érzed szikráját,</l>
					<l>Őrizd, engedj intésemnek,</l>
					<l>Őrizd jól szíved táját!</l>
					<l>Mert ha benned ez lobbot vet,</l>
					<l>Elöl minden életkedvet;</l>
					<l>Az öröm fut előled,</l>
					<l>Nyomorék lesz belőled.</l>
				</lg>
				<p>74. Dal.</p>
				<lg>
					<l>A bal sorsnak bús fellege</l>
					<l>Mint borítja egemet!</l>
					<l>A szerelem fergetege</l>
					<l>Miként dúlja létemet!</l>
					<l>Itt panaszlom kőnek fának</l>
					<l>Boldogtalanságomat;</l>
					<l>Kő s fa talán megszánnának,</l>
					<l>Ha értenék jajomat.</l>
					<l>A lélek feloldójának</l>
					<l>S bajától megváltójának</l>
					<l>Itt únszolom oltalmát;</l>
					<l>De nem nyerem irgalmát.</l>
				</lg>
				<p>75. Dal.</p>
				<lg>
					<l>A havasnak oldalában</l>
					<l>Keletkező patak te!</l>
					<l>Mely a fenyők homályában</l>
					<l>Búsan zúgva szakadsz le,</l>
					<l>És tétova csavarogva</l>
					<l>Fába, szirtbe ütődöl,</l>
					<l>Míg küszködve és zokogva</l>
					<l>A tengerbe vergődöl: -</l>
					<l>Képe vagy te életemnek,</l>
					<l>Mely temérdek sérelemnek</l>
					<l>Tőrit lelvén útjában,</l>
					<l>Zokog kínos folytában.</l>
				</lg>
				<p>76. Dal.</p>
				<lg>
					<l>A fecskék elköltöztenek,</l>
					<l>Húll a fának levele;</l>
					<l>A víg dalok megszüntenek,</l>
					<l>Erdő s mező bús bele;</l>
					<l>A rét fakó térségein</l>
					<l>Száraz füvek suhognak:</l>
					<l>A vén tölgyek gerébein</l>
					<l>Csókák s varjak kárognak:</l>
					<l>Közelget az év-enyészet,</l>
					<l>Haldoklik a szép természet! -</l>
					<l>Így hal szívem fenekén</l>
					<l>A remény, - így halok én.</l>
				</lg>
				<p>77. Dal.</p>
				<lg>
					<l>Éjfél vagyon, - nem alhatom -</l>
					<l>Komor az éj s fekete;</l>
					<l>S dühösködő indúlatom</l>
					<l>A szabadba kergete:</l>
					<l>Szemmeredve nézek bele</l>
					<l>Az éj setét kormába;</l>
					<l>Üvölt a mord éjszak szele</l>
					<l>S kapkod fejem hajába.</l>
					<l>Szívem sebét tapogatom,</l>
					<l>S kételkedve azt forgatom:</l>
					<l>Mit volna már jobb tenni? -</l>
					<l>Így lenni, vagy - nem lenni? -</l>
				</lg>
				<p>78. Dal.</p>
				<lg>
					<l>Hah! mely szörnyek a bajaim,</l>
					<l>Mely mérgesek sebeim;</l>
					<l>Mely nehezek a napjaim,</l>
					<l>Mely kínosak éjjeim? -</l>
					<l>A sohajtás kebelemből</l>
					<l>Mely sűrűen szakadoz?</l>
					<l>A keserű köny szememből</l>
					<l>Mily özönben áradoz? -</l>
					<l>Mint nyomnak az aggodalmak,</l>
					<l>Mint edzenek a siralmak! -</l>
					<l>Egek! ez már több mint sok:</l>
					<l>Ércz-egek! hát nem szántok?</l>
				</lg>
				<p>79. Dal.</p>
				<lg>
					<l>Üdvességgel áldott két szem,</l>
					<l>Kikben Amor fészke van!</l>
					<l>Óh! hogy ki nem beszélhetem,</l>
					<l>A mit érzek magamban!</l>
					<l>Hol a szó, mely kiadhatná</l>
					<l>Csudatévő tüzetek?</l>
					<l>Hol a nyelv, mely elmondhatná,</l>
					<l>A mi lakik bennetek? -</l>
					<l>A teremtő tehetségét,</l>
					<l>A természet dicsőségét</l>
					<l>Tibennetek csudálom, -</l>
					<l>S tőletek jő - halálom!</l>
				</lg>
				<p>80. Dal.</p>
				<lg>
					<l>Nem szeretem többé őtet,</l>
					<l>Okát szívem kínjának;</l>
					<l>A kevély, ki engem megvet,</l>
					<l>Maradjon ő magának.</l>
					<l>Vajh! mit mondék én vakmerő!</l>
					<l>Őtet én ne szeretném? -</l>
					<l>Van-e bennem hát oly erő,</l>
					<l>Melylyel ezt megtehetném?</l>
					<l>S elolthatnám-e bennem hát</l>
					<l>A tüzet, mely boldogságát</l>
					<l>S javát teszi éltemnek,</l>
					<l>Tilalmával eszemnek?</l>
				</lg>
				<p>IX. ÉNEK.</p>
				<lg>
					<l>Nincs nyugtom, nincs békességem,</l>
					<l>Lelket alig vehetek;</l>
					<l>S pedig az az ellenségem,</l>
					<l>Kit imádva szeretek:</l>
					<l>Feldúlá már mindenemet,</l>
					<l>Mind szívemet, mind eszemet,</l>
					<l>Békét nekem még sem hágy,</l>
					<l>Végső vesztem után vágy.</l>
				</lg>
				<lg>
					<l>A zordon tél hidegei</l>
					<l>Borzogatják keblemet,</l>
					<l>S az epesztő nyár hevei</l>
					<l>Sütik főzik szívemet;</l>
					<l>Majd porba leheveredem, -</l>
					<l>Majd egekig emelkedem, -</l>
					<l>A félelem lecsapdoz -</l>
					<l>S a remény meg felkapdoz.</l>
				</lg>
				<lg>
					<l>Ha lehetne, mindent dúlnék,</l>
					<l>Majd meg mindent ölelnék;</l>
					<l>Most örömest meggyógyúlnék,</l>
					<l>Majd meg új mérget nyelnék.</l>
					<l>A fogságom nyitva, tárva,</l>
					<l>S én mégis bé vagyok zárva; -</l>
					<l>Nincsen szemem, és látok; -</l>
					<l>Nincsen nyelvem, s kiáltok.</l>
				</lg>
				<lg>
					<l>Az élettel tusakodom,</l>
					<l>S élni még is szeretek;</l>
					<l>Fájdalmimmal nyájaskodom,</l>
					<l>És sirok, ha nevetek.</l>
					<l>Ily zűrzavar az életem!</l>
					<l>S ezt csak neked köszönhetem,</l>
					<l>Édes pokla szívemnek!</l>
					<l>Kínos mennye lelkemnek!</l>
				</lg>
				<p>81. Dal.</p>
				<lg>
					<l>Ezerek közt maga lenni</l>
					<l>És titkosan törődni;</l>
					<l>Az örömben részt nem venni,</l>
					<l>Keservekben edződni;</l>
					<l>Kétségb’ esni, reményleni</l>
					<l>S magát százszor megcsalni;</l>
					<l>Bút, kínt önnön teremteni,</l>
					<l>A világnak elhalni:</l>
					<l>Ily halálos veszedelem, -</l>
					<l>Egy szép kígyó a szerelem:</l>
					<l>Kerüld kiki okosan!</l>
					<l>Ha kit megcsíp, oda van.</l>
				</lg>
				<p>82. Dal.</p>
				<lg>
					<l>A világnak vígasági</l>
					<l>Nem derítik szívemet;</l>
					<l>Az ifjúság múlatsági</l>
					<l>Nem gerjesztik kedvemet:</l>
					<l>A vígadók seregében</l>
					<l>Búbánatnak eredek,</l>
					<l>S az örömek örvényében</l>
					<l>Öröm után epedek.</l>
					<l>Így vagyok én víz szükében</l>
					<l>A tengernek közepében;</l>
					<l>Így fázom a melegben,</l>
					<l>S így égek a hidegben.</l>
				</lg>
				<p>83. Dal.</p>
				<lg>
					<l>Boldog, ki a szerelemnek</l>
					<l>Érzi tüzét keblében,</l>
					<l>Úgy mint én azt életemnek</l>
					<l>Érzem minden erében;</l>
					<l>S istennéje szép szeméből</l>
					<l>Ír húll égő sebére,</l>
					<l>Mint a hajnal szemérméből</l>
					<l>Harmat a völgy füvére.</l>
					<l>Ezt mondhatni szerencsének;</l>
					<l>Az örülhet életének;</l>
					<l>Öröm annak reggele,</l>
					<l>Gyönyörűség éjjele.</l>
				</lg>
				<p>84. Dal.</p>
				<lg>
					<l>Senki őtet nem esméri,</l>
					<l>Önnön maga magát se,</l>
					<l>Mert az ész őt fel nem éri,</l>
					<l>Hogy helyére tehesse.</l>
					<l>Szívem tudja csak érezni,</l>
					<l>S őt imádni kénytelen:</l>
					<l>De nem tudja megnevezni, -</l>
					<l>Megnevezni képtelen.</l>
					<l>A Scipiók, Periclesek,</l>
					<l>Catók, Platók, Sokratesek</l>
					<l>Diadalmát vallanák</l>
					<l>S lánczát büszkén hordanák.</l>
				</lg>
				<p>85. Dal.</p>
				<lg>
					<l>Szerelemben fogamtattál,</l>
					<l>Szerelemtől születtél,</l>
					<l>Szerelemmel tápláltattál,</l>
					<l>Szerelmek közt termettél;</l>
					<l>A mit szemed lát, s füled hall,</l>
					<l>(Így szól a bölcs értelem)</l>
					<l>A teremtés valójival</l>
					<l>Nem egyéb, mint szerelem:</l>
					<l>Szerelem a föld, víz, tűz, ég, -</l>
					<l>S azt te még sem esmernéd még? -</l>
					<l>Kémleld ki csak szívedet,</l>
					<l>Megtanít az tégedet.</l>
				</lg>
				<p>86. Dal.</p>
				<lg>
					<l>Szíve tárgyát bálványozni,</l>
					<l>Egyéb mindent megvetni;</l>
					<l>Édesdeden sohajtozni,</l>
					<l>Keserűen nevetni;</l>
					<l>Akadozva beszélleni,</l>
					<l>Színben százszor változni;</l>
					<l>És az eszét elveszteni,</l>
					<l>És a sorsot átkozni;</l>
					<l>Dicsőségre sóvárogni,</l>
					<l>Test s lélekben háborogni:</l>
					<l>A szerelem ilyen baj:</l>
					<l>Valóságos pokol-faj!</l>
				</lg>
				<p>87. Dal.</p>
				<lg>
					<l>Nincs szivének kivánatja,</l>
					<l>Mely engemet tárgyozna;</l>
					<l>Elméjének gondolatja,</l>
					<l>Mely én reám czélozna.</l>
					<l>Midőn sohajt, bár kivánná,</l>
					<l>Hogy őt én is hallanám!</l>
					<l>S oly szép lévén, vajha bánná,</l>
					<l>Ha nem-szépnek mondanám.</l>
					<l>De hajh! engem számba sem vesz;</l>
					<l>Én felőlem kérdést sem tesz; -</l>
					<l>Gyűlölne, jobb szeretném;</l>
					<l>Ezt könnyebben tűrhetném.</l>
				</lg>
				<p>88. Dal.</p>
				<lg>
					<l>Egygyetlen-egy, bár ki lássa,</l>
					<l>Lelkében és testében;</l>
					<l>Egygyetlen-egy, s nincsen mássa</l>
					<l>A halandók nemében.</l>
					<l>Olyan, mint ő, nem vala még</l>
					<l>A nap alatt, nem is lesz;</l>
					<l>Ily csudát a hatalmas ég</l>
					<l>Maga is csak egyszer tesz.</l>
					<l>Fát, követ ő meglelkesít,</l>
					<l>Epét, mérget megédesít,</l>
					<l>Óh szép oka kínomnak,</l>
					<l>Intézője sorsomnak!</l>
				</lg>
				<p>89. Dal.</p>
				<lg>
					<l>Láttam őtet siránkozni,</l>
					<l>(Barátnéját siratta)</l>
					<l>És hallottam sohajtozni -</l>
					<l>Keblem hajh! mint szaggatta:</l>
					<l>Meleg hó volt ábrázatja,</l>
					<l>Szemöldöke szivárvány;</l>
					<l>Szeme az est csillagzatja,</l>
					<l>Melle pihegő márvány;</l>
					<l>Láng volt az ő sohajtása,</l>
					<l>Felhős hajnal mosolygása;</l>
					<l>Gyöngyök voltak könnyei,</l>
					<l>Halvány rózsák színei.</l>
				</lg>
				<p>90. Dal.</p>
				<lg>
					<l>Hallottam én szép szavának</l>
					<l>Ezüst hangját zengeni;</l>
					<l>Philoméla panaszának</l>
					<l>Hangja nem oly isteni.</l>
					<l>A természet figyelmes volt,</l>
					<l>S olvadozni láttatott;</l>
					<l>A patakvíz lassabban folyt,</l>
					<l>A fatető hallgatott;</l>
					<l>Megszünt minden madár dala,</l>
					<l>Minden Zephyr fülel vala,</l>
					<l>Megszünt minden fúvalom, -</l>
					<l>S mosolygott a fájdalom.</l>
				</lg>
				<p>X. ÉNEK.</p>
				<lg>
					<l>Lehetnék bár oly éles szem,</l>
					<l>Mely, ha bájit érezem,</l>
					<l>Irigy leplén által hatna</l>
					<l>S minden bájt s kínt láthatna! -</l>
					<l>Vagy lehetnék boldog lepel,</l>
					<l>Mely kellemit fedi el,</l>
					<l>Midőn reggel álmából kél,</l>
					<l>És szemérme szemtől fél.</l>
				</lg>
				<lg>
					<l>Lehetnék bár a hűs szellő,</l>
					<l>Melynek keblét nyitja ő;</l>
					<l>Midőn vére hevültében</l>
					<l>Egyedül jár kertjében! -</l>
					<l>Lehetnék bár egy oly vírág,</l>
					<l>Melyre ott szép lába hág;</l>
					<l>Virág, melyet szép lába nyom,</l>
					<l>S úgy lehetne meghalnom! -</l>
				</lg>
				<p>91. Dal.</p>
				<lg>
					<l>A melegen és hidegen,</l>
					<l>Bár hol folyta éltemnek,</l>
					<l>Rideg vagyok és idegen,</l>
					<l>Mert nincs honja szívemnek.</l>
					<l>Barlangja van a farkasnak,</l>
					<l>Lyukja van a rókának,</l>
					<l>Tanyája van a szarvasnak,</l>
					<l>Fészke van a gólyának:</l>
					<l>Csak óh! szívem az az árva,</l>
					<l>Kinek a mell el van zárva,</l>
					<l>Melyben lakni ohajtoz,</l>
					<l>S fogva lenni sohajtoz.</l>
				</lg>
				<p>92. Dal.</p>
				<lg>
					<l>Ha nem látom, többé nem ér</l>
					<l>Kegyeinek hatalma;</l>
					<l>Ha nem hallom, ismét megtér</l>
					<l>Szívem régi nyúgalma.</l>
					<l>Elfelejtem, azt gondolám,</l>
					<l>A nagy világ zajában;</l>
					<l>Tőle messze lehúll a hám,</l>
					<l>Hajh! de bezzeg nem úgy van:</l>
					<l>A pont, melyben gondolatom,</l>
					<l>Érzeményem, kivánatom</l>
					<l>S egész létem öszvegyűl,</l>
					<l>Ő mindenütt - s egyedűl</l>
				</lg>
				<p>93. Dal.</p>
				<lg>
					<l>Hozzá fogtam százszor is már,</l>
					<l>Hogy őt majd lerajzolom,</l>
					<l>Nyavalyám így újjítom bár,</l>
					<l>Orvosolni gondolom:</l>
					<l>De bár miként iparkodjam,</l>
					<l>Szót, színt s példát keresvén,</l>
					<l>Akár hová gondolkodjam, -</l>
					<l>Elégtelen vagyok én.</l>
					<l>Nem találok színt képének,</l>
					<l>Nincs példája szépségének:</l>
					<l>A gyönyörü, nagy és jó -</l>
					<l>Csak magához hasonló.</l>
				</lg>
				<p>94. Dal.</p>
				<lg>
					<l>Az a lelkes, nem tudom mi,</l>
					<l>A mi ragyog szemedben,</l>
					<l>Az a gyönyörű valami,</l>
					<l>A mi fénylik képedben;</l>
					<l>Minek nevet nem adhatok,</l>
					<l>Mert ily szót, hajh! hol veszek?</l>
					<l>A mit alig gondolhatok,</l>
					<l>De szívemben érezek:</l>
					<l>A mi mindent megédesít,</l>
					<l>A mi mindent meglelkesít, -</l>
					<l>Mint kínozza szivemet!</l>
					<l>Mint üdvezít engemet!</l>
				</lg>
				<p>95. Dal.</p>
				<lg>
					<l>Mint szeretlek, mint kedvellek,</l>
					<l>Jobban, mint sem éltemet;</l>
					<l>Mint imádlak, mint tisztellek,</l>
					<l>S még sem szeretsz engemet? -</l>
					<l>Szívem csak te éretted vér,</l>
					<l>Benned érzem létemet;</l>
					<l>Érted buzog bennem a vér,</l>
					<l>S még sem szeretsz engemet? -</l>
					<l>Dicsőítlek, énekellek,</l>
					<l>Áldlak, s még sem érdekellek?</l>
					<l>Egek! mely jól keresem;</l>
					<l>S még sem sajnálsz, óh még sem!</l>
				</lg>
				<p>96. Dal.</p>
				<lg>
					<l>Midőn Amor fészkelődik</l>
					<l>Bennem és új sebet váj,</l>
					<l>És a lélek tépelődik</l>
					<l>És sír, s a szív vadúl fáj;</l>
					<l>Ha kirakom sérelmemet</l>
					<l>Egy-két versnek sorába,</l>
					<l>S belé öntöm keservemet</l>
					<l>Hegedűmnek húrjába; -</l>
					<l>Úgy tetszik, hogy szelídűlnek</l>
					<l>S egy parányit megenyhűlnek</l>
					<l>Vad fájdalmi szívemnek:</l>
					<l>S ez szerzője versemnek.</l>
				</lg>
				<p>97. Dal.</p>
				<lg>
					<l>A tavasznak érkezése,</l>
					<l>Erdők mezők zöldsége,</l>
					<l>A madarak éneklése,</l>
					<l>A természet szépsége,</l>
					<l>Mily örömre gerjesztének,</l>
					<l>Őtet még nem esmervén,</l>
					<l>Kényim, kedvim bételének,</l>
					<l>Nem kivántam többet én;</l>
					<l>A hová szemem tekintett,</l>
					<l>Mindenütt egy öröm intett:</l>
					<l>Láttuk egymást, én és ő, -</l>
					<l>S eltünt a szép s jó idő!</l>
				</lg>
				<p>98. Dal.</p>
				<lg>
					<l>Szívek, a kik csak nem rég is</l>
					<l>Egymást dühhel gyűlölték,</l>
					<l>Amor hámját utóbb mégis</l>
					<l>Egygyetértve felölték.</l>
					<l>Egy történet elfúhatta</l>
					<l>A gyülölség fáklyáját,</l>
					<l>S ugyan az fellobbanthatta</l>
					<l>A szerelem szikráját.</l>
					<l>Miként bíztat itt egy remény,</l>
					<l>Hogy ő sem lesz mindég kemény!</l>
					<l>Hogy ő is megváltozik,</l>
					<l>Hogy tán már is habozik.</l>
				</lg>
				<p>99. Dal.</p>
				<lg>
					<l>Miként örűl, a mi csak él,</l>
					<l>Minden az ő létének,</l>
					<l>Jelét adja, bár nem beszél,</l>
					<l>Így vagy amúgy, kedvének;</l>
					<l>Minden állat mozdúlatja,</l>
					<l>Minden mellnek hangzatja,</l>
					<l>Az egész föld ábrázatja</l>
					<l>Az örömöt mutatja:</l>
					<l>Csak én vagyok az az árva,</l>
					<l>A ki elől el van zárva</l>
					<l>A természet emlője,</l>
					<l>Öröminknek szerzője.</l>
				</lg>
				<p>100. Dal.</p>
				<lg>
					<l>A világból kiszakadva,</l>
					<l>A halállal már rokon,</l>
					<l>Lelkem testem elhervadva,</l>
					<l>Fekszem itt a hegyfokon:</l>
					<l>Csoportosan eregetem</l>
					<l>Égő pipám kék füstjét,</l>
					<l>S kétségesen szemlélgetem</l>
					<l>A tengernek ezüstjét:</l>
					<l>És Sapphoról emlékezem -</l>
					<l>És a sorstól azt kérdezem:</l>
					<l>Jó volna-e követnem?</l>
					<l>Egy Echo azt mondgya: Nem.</l>
				</lg>
				<p>XI. ÉNEK.</p>
				<lg>
					<l>Most költözik tőlünk a nap,</l>
					<l>Lángban úszik domb és lap;</l>
					<l>Bíborral van az ég festve, -</l>
					<l>Be gyönyörű az estve!</l>
					<l>Óh én lelkem! emelkedjél,</l>
					<l>S repülj oda, hol ő él:</l>
					<l>Országokon, nemzeteken,</l>
					<l>Hegyeken túl s völgyeken;</l>
				</lg>
				<lg>
					<l>Az ég azon tája felé,</l>
					<l>A hol a nap jön elé,</l>
					<l>S szemérmében virradóra</l>
					<l>El-elpirúl Auróra;</l>
					<l>Ama szép és nagy országban,</l>
					<l>Mely az egész világban</l>
					<l>Nevezetes nagy népéről,</l>
					<l>Jeles áldott földjéről.</l>
				</lg>
				<lg>
					<l>Repűlj, repűlj Hunniába,</l>
					<l>Ama kedves hazába;</l>
					<l>A Balaton vidékére,</l>
					<l>A Bakonynak szélére;</l>
					<l>Ott egy major a vadonban -</l>
					<l>Hah! látom már, amott van.</l>
					<l>Tekintsük meg, mit mível ő,</l>
					<l>Jer, óh! képzelő-erő! -</l>
				</lg>
				<lg>
					<l>Gyönyörködvén az estvében,</l>
					<l>Ott sétál most kertjében,</l>
					<l>Könnyü, fejér öltözetben,</l>
					<l>Mint a hold a ligetben,</l>
					<l>Halk s oly gyenge lépésekkel,</l>
					<l>Hogy a fű sem lapúl el,</l>
					<l>Melyre az ő szép lába hág, -</l>
					<l>Ott fű lenni - boldogság!</l>
				</lg>
				<lg>
					<l>A virágok, melyek látják,</l>
					<l>Illatjokat bocsátják,</l>
					<l>S a mint lép ő, rá hajolnak -</l>
					<l>És néki úgy hódolnak.</l>
					<l>Szőke fürti felbomolva,</l>
					<l>S vállán széllyel omolva,</l>
					<l>Hogy Zephyrek lengedeznek,</l>
					<l>Pajkoskodva repdeznek.</l>
				</lg>
				<lg>
					<l>Miként lép ő! - az istennék</l>
					<l>Lépéseket úgy tennék.</l>
					<l>Szép fejét most lecsüggeszti,</l>
					<l>Szemét földre függeszti! -</l>
					<l>Mely gondolat van fejében?</l>
					<l>Mily érzemény szívében? -</l>
					<l>Kémleljük ki szép képében,</l>
					<l>Mi foroghat eszében:</l>
				</lg>
				<lg>
					<l>Kebléből mély sohajtás jő?</l>
					<l>Egek: talán kiván ő? -</l>
					<l>Talán - merjem-e óh egek!</l>
					<l>Azt gondolni? - remegek -</l>
					<l>Talán azért sohajt szíve,</l>
					<l>A ki néki oly híve,</l>
					<l>Mint Petrarcha volt Laurának,</l>
					<l>Tengerében kínjának? -</l>
				</lg>
				<lg>
					<l>Vigasztaló érzemények!</l>
					<l>Óh bíztató remények! -</l>
					<l>Ezen boldog gondolatban,</l>
					<l>(Üdvességem abban van)</l>
					<l>Nyugodjál meg, óh én lelkem,</l>
					<l>Akár álom, akár nem.</l>
					<l>Legyen ámbár hiú álom,</l>
					<l>Most - valónál többet nyom.</l>
				</lg>
				<p>101. Dal.</p>
				<lg>
					<l>Gyakran lebeg elmém előtt</l>
					<l>Csélcsap lepke képében</l>
					<l>E gondolat: felejtsd-el őt</l>
					<l>S nevesd kevélységében;</l>
					<l>De legottan megjelenvén</l>
					<l>Ő temérdek bájával,</l>
					<l>A gondolat, megrettenvén,</l>
					<l>Nyomorúlt légy-halált hal.</l>
					<l>Minden imily akaratot,</l>
					<l>Okoskodó ész-rajzatot</l>
					<l>Így aláz-le kelleme,</l>
					<l>Így ver agyon érdeme.</l>
				</lg>
				<p>102. Dal.</p>
				<lg>
					<l>Mondd meg, miként gondoljalak,</l>
					<l>Bámúlandó szép tündér!</l>
					<l>Hogy elmémmel megfogjalak,</l>
					<l>Lelkem hozzád fel nem ér.</l>
					<l>Mondd meg, miként érezzelek,</l>
					<l>(Ha szabad azt kérdezni)</l>
					<l>Mondd meg, minek nevezzelek,</l>
					<l>Óh te, több mint isteni! -</l>
					<l>Esmerd igaz mivoltodat,</l>
					<l>Esmerd meg hát nagyságodat</l>
					<l>Az én kicsinységemben,</l>
					<l>Tökélletlenségemben.</l>
				</lg>
				<p>103. Dal.</p>
				<lg>
					<l>Vizen, földön és az égben</l>
					<l>Minden hang elenyészett,</l>
					<l>Néma, csendes békességben</l>
					<l>Szendereg a természet;</l>
					<l>Csak én, szegény! nem alhatom: -</l>
					<l>A bú tépi keblemet;</l>
					<l>S győzhetetlen indúlatom</l>
					<l>Ostromolja lelkemet.</l>
					<l>Óh sovárgó kívánatok!</l>
					<l>Dühösködő indúlatok!</l>
					<l>Hát itt sincsen még határ? -</l>
					<l>Öljetek meg inkább már.</l>
				</lg>
				<p>104. Dal.</p>
				<lg>
					<l>Volt egy idő, hogy könnyemet</l>
					<l>Csak az öröm folytatta;</l>
					<l>Hogy virágzó tetememet</l>
					<l>Csak az öröm mozgatta;</l>
					<l>A szerelmet nem esmervén</l>
					<l>Arany szabadságomban,</l>
					<l>Öröm-cserék közt éltemén</l>
					<l>Víg ártatlanságomban. -</l>
					<l>A szív s lélek szabadsága</l>
					<l>Éltünk legfőbb boldogsága:</l>
					<l>Mihelyt fogva e kettő,</l>
					<l>Boldog óra több nem jő.</l>
				</lg>
				<p>105. Dal.</p>
				<lg>
					<l>Hol a szívben fészket rakott</l>
					<l>Amor, ez a jó madár,</l>
					<l>Törvénytelen, dölyfös úr ott,</l>
					<l>Mint a török vagy tatár.</l>
					<l>Az ész bármint ostromolja,</l>
					<l>Onnan ki nem űzheti;</l>
					<l>Sőt, midőn meg sem gondolja,</l>
					<l>Országát elvesztheti.</l>
					<l>Rettenetes fejedelem,</l>
					<l>A ki ellen nincs védelem:</l>
					<l>Két tavasz múlt és egy nyár,</l>
					<l>Hogy én rabja vagyok már.</l>
				</lg>
				<p>106. Dal.</p>
				<lg>
					<l>Megláttam őt, - s kebelemben</l>
					<l>Egy tűzforrás fakadott,</l>
					<l>Mely az egész tetememben</l>
					<l>Sebesen eláradott.</l>
					<l>Nem jártam így életemben:</l>
					<l>Minden ér megdagadott,</l>
					<l>S mind testemben, mind lelkemben</l>
					<l>Zenebona támadott;</l>
					<l>Nyelvem számban kővé vála,</l>
					<l>S mint a füvek vékony szála,</l>
					<l>Ha hirtelen szélvész lett,</l>
					<l>Minden tagom remegett.</l>
				</lg>
				<p>107. Dal.</p>
				<lg>
					<l>Úgy lebegett ő szüretkor</l>
					<l>A tánczolók sorában,</l>
					<l>Mint a Zephyr szürkületkor</l>
					<l>A rét szélte-hosszában,</l>
					<l>Mely nemes volt mozdúlása,</l>
					<l>Mely felséges lépése,</l>
					<l>Mely gömbölyű fordúlása,</l>
					<l>Milyen könnyü lejtése;</l>
					<l>Teli keble mint pihegett,</l>
					<l>Rózsaszája mint lihegett, -</l>
					<l>Hajh! midőn így tánczola,</l>
					<l>Mennyi szívet lánczola!</l>
				</lg>
				<p>108. Dal.</p>
				<lg>
					<l>A szép őszi nap megszürkűlt,</l>
					<l>Langyos volt a levegő;</l>
					<l>S a társaság sétálni gyűlt,</l>
					<l>Ott voltam én, ott volt ő.</l>
					<l>Mint fedezte, mint féltette</l>
					<l>Testét irígy ruhája,</l>
					<l>Hogy a szemek (s bölcsen tette)</l>
					<l>Ne jussanak hozzája.</l>
					<l>Jelenléte mint szépíté,</l>
					<l>Mint vidítá s lelkesíté</l>
					<l>Az idő s hely kedveit,</l>
					<l>A társaság kénnyeit!</l>
				</lg>
				<p>109. Dal.</p>
				<lg>
					<l>Tanú valék, mint érezte</l>
					<l>A muzsika hangjait,</l>
					<l>Melyben Hayden kifejezte</l>
					<l>A teremtés dolgait: -</l>
					<l>Érzeményi szép lelkének</l>
					<l>Néhány könycsepp gyöngyében</l>
					<l>Tündökölve reszketének</l>
					<l>Gyönyörű két szemében.</l>
					<l>Már az tehát lehetetlen,</l>
					<l>Hogy egészen érzéketlen! -</l>
					<l>Van szivében érzemény,</l>
					<l>Csak erántam oly kemény.</l>
				</lg>
				<p>110. Dal.</p>
				<lg>
					<l>Legmerészebb repűltében</l>
					<l>Elmém fel nem érheti,</l>
					<l>Legédesebb zengésében</l>
					<l>Lantom ki nem ejtheti</l>
					<l>Azt a lelkes tekintetet,</l>
					<l>Melyet löve szeméből,</l>
					<l>Midőn engem kikergetett</l>
					<l>Nyúgalmamnak öléből.</l>
					<l>Ha tollam a képzelésnek,</l>
					<l>A szerelmes mély érzésnek</l>
					<l>Lángszinébe márthatnám,</l>
					<l>Azt le még sem írhatnám.</l>
				</lg>
				<p>XII. ÉNEK.</p>
				<lg>
					<l>Ébren való álmadozás,</l>
					<l>Foglalatos kábaság,</l>
					<l>Töredezett sohajtozás,</l>
					<l>Sokat mondó némaság;</l>
					<l>Édes méreg, keserű méz,</l>
					<l>Teremtő és gyilkoló kéz,</l>
					<l>Múlatságos únalom</l>
					<l>És mosolygó siralom; -</l>
				</lg>
				<lg>
					<l>Meredező gondolkodás,</l>
					<l>Elemedett gyermekség,</l>
					<l>Eszeveszett okoskodás,</l>
					<l>Boldogságos részegség;</l>
					<l>Kedvet töltő szomorúság,</l>
					<l>Kellő, tetsző nyomorúság,</l>
					<l>Telhetetlen kivánat,</l>
					<l>Csüggedező bú-bánat; -</l>
				</lg>
				<lg>
					<l>Társalkodó magánosság,</l>
					<l>Komorkodó vígaság,</l>
					<l>Bővelkedő hiányosság,</l>
					<l>Ellenkező igazság;</l>
					<l>Lelki s testi lankadozás,</l>
					<l>Tétovázás és habozás,</l>
					<l>Békételen csendesség,</l>
					<l>Teljes teli üresség; -</l>
				</lg>
				<lg>
					<l>Veszedelmes hajlandóság,</l>
					<l>Bút tápláló élelem,</l>
					<l>Halált szerző állandóság,</l>
					<l>Boldogító sérelem,</l>
					<l>Ízetlenség, bosszonkodás,</l>
					<l>Reménytelen vágyakodás,</l>
					<l>Édes mérges gyötrelem,</l>
					<l>Fegyvertelen védelem;</l>
				</lg>
				<lg>
					<l>Epedezés, fúladozás,</l>
					<l>Sikeretlen áldozat,</l>
					<l>Hűledezés, olvadozás,</l>
					<l>Üdvességes kárhozat: -</l>
					<l>Mind ez öszve-elegyülve,</l>
					<l>S a sok bajból egy készülve,</l>
					<l>Az a kínos szerelem,</l>
					<l>Melyet táplál kebelem.</l>
				</lg>
				<p>111. Dal.</p>
				<lg>
					<l>Halj meg bennem, emlékezet!</l>
					<l>Csak vesztemre vagy te hív;</l>
					<l>S téged, kit így lánczon vezet, -</l>
					<l>Átkozlak én, gyenge szív!</l>
					<l>Átkozott légy, idő és hely,</l>
					<l>Melyben őt megpillantám,</l>
					<l>Melyben ő szép szemeivel</l>
					<l>E kínokat lövé rám;</l>
					<l>Átkozott légy te, szerelem,</l>
					<l>Kinek ennyi mérgét nyelem;</l>
					<l>De magadat, kegy-alak -</l>
					<l>Dicső, téged áldalak.</l>
				</lg>
				<p>112. Dal.</p>
				<lg>
					<l>Itt ült, ott járt, ott nevetett,</l>
					<l>Itten színe változott;</l>
					<l>Itt rám kegyes szemet vetett,</l>
					<l>Büszke s gőgös volt amott;</l>
					<l>Ott játszott, itt gondolkodott,</l>
					<l>Amott örült és tánczolt;</l>
					<l>Ott énekelt s fohászkodott,</l>
					<l>Itt szomorú, s ott víg volt: -</l>
					<l>Ezek azon gondolatok,</l>
					<l>A melyekkel én múlatok:</l>
					<l>Amor adja ezeket,</l>
					<l>Hogy kiszíjjam mérgeket.</l>
				</lg>
				<p>113. Dal.</p>
				<lg>
					<l>Bár ki tegye itéletét:</l>
					<l>Elmém távol képzeli</l>
					<l>Most itt az ő tekintetét,</l>
					<l>S szívem mégis szegdeli.</l>
					<l>Óh! hát ha lángtekintetét</l>
					<l>Színről színre láthatnám?</l>
					<l>Ha még édes lehelletét</l>
					<l>Magamba is szíhatnám?</l>
					<l>A szív bennem elolvadna,</l>
					<l>És a lélek kiszaladna, -</l>
					<l>Ég, föld tünnék előlem,</l>
					<l>Hajh! mi lenne belőlem.</l>
				</lg>
				<p>114. Dal.</p>
				<lg>
					<l>Mint gyógyulnék fel sebemből,</l>
					<l>Ha szívemet bú lakja?</l>
					<l>Ha szüntelen foly szememből</l>
					<l>A keservek patakja?</l>
					<l>Bár keserű könnyeimmel</l>
					<l>Vérem s velőm kifolyna!</l>
					<l>Indúlatom hadd húnyna el,</l>
					<l>És elmém ne gondolna;</l>
					<l>Hogy róla ne emlékezném,</l>
					<l>Hogy bennem őt ne érezném:</l>
					<l>Míg bennem vér s velő lesz,</l>
					<l>Búmon semmi ki nem tesz.</l>
				</lg>
				<p>115. Dal.</p>
				<lg>
					<l>Tiszteletet, csudálatot</l>
					<l>Támaszt minden elmében,</l>
					<l>Gerjedelmet s kivánatot</l>
					<l>Tenyészt kiki keblében;</l>
					<l>A vas-gondot tekintete</l>
					<l>Ízre porrá tördeli;</l>
					<l>A bú ködét lehellete</l>
					<l>Szerte-széllyel szegdeli;</l>
					<l>Nyomaiban szép lábának</l>
					<l>Kedvesen virágoznának</l>
					<l>Lybiának pusztái,</l>
					<l>Mint egy Tempe rózsái.</l>
				</lg>
				<p>116. Dal.</p>
				<lg>
					<l>Egy szép estkor az erdőben</l>
					<l>Búmnak én írt kerestem;</l>
					<l>Ő közel járt a mezőben,</l>
					<l>Énekelt, - s én meglestem;</l>
					<l>S egész valóm ő általa</l>
					<l>Annyira megfosztódott,</l>
					<l>Hogy csupán csak szem s fül vala,</l>
					<l>Szemmé s füllé osztódott:</l>
					<l>Rá meredett tekintetem,</l>
					<l>Megakadott lélekzetem,</l>
					<l>Kebelem feldagadott -</l>
					<l>S a szám tátva maradott.</l>
				</lg>
				<p>117. Dal.</p>
				<lg>
					<l>Hová merűlsz, beteg elme?</l>
					<l>A szív sorsát fontolod -</l>
					<l>Mint öldökli hű szerelme,</l>
					<l>Iszonyú, - azt gondolod? -</l>
					<l>Valóban az! Lesz-e hát már</l>
					<l>Valahára békesség?</l>
					<l>Megszünik-e már e köny-ár?</l>
					<l>Mikor lesz már csendesség? -</l>
					<l>S hát ennyi sok szenvedéssel,</l>
					<l>Imádással, könyörgéssel</l>
					<l>Gőgjét meg nem víhatom?</l>
					<l>Szívem meg nem válthatom?</l>
				</lg>
				<p>118. Dal.</p>
				<lg>
					<l>Szemfényvesztő a gyöngyhava</l>
					<l>Alabastrom nyakának;</l>
					<l>Édes méz széphangú szava,</l>
					<l>Bibor színe ajkának;</l>
					<l>S a két szem, mely szép képében,</l>
					<l>Két csillagként tündöklő,</l>
					<l>A szívnek mély fenekében</l>
					<l>Mely édesen öldöklő! -</l>
					<l>Csupa lélek tekintete,</l>
					<l>Rózsaillat lehellete,</l>
					<l>Az arczája rózsaszín, -</l>
					<l>Ennyi szépség mennyi kín!</l>
				</lg>
				<p>119. Dal.</p>
				<lg>
					<l>Ha nyelvem oly gazdag volna,</l>
					<l>Hogy szóval kiejthetném,</l>
					<l>A mit elmém meggondolna,</l>
					<l>És elénekelhetném;</l>
					<l>Ha én őt lerajzolhatnám -</l>
					<l>Terhem tán megkönnyülne;</l>
					<l>Ha kínomat elmondhatnám,</l>
					<l>Keblem tán megenyhülne:</l>
					<l>De hajh! ezt is megtagadá,</l>
					<l>Ez enyhet is elragadá</l>
					<l>A kemény sors én tőlem, -</l>
					<l>Mi lesz így én belőlem!</l>
				</lg>
				<p>120. Dal.</p>
				<lg>
					<l>Sírsz hát bennem, szegény lélek,</l>
					<l>Hogy sorsod ily mostoha?</l>
					<l>S pedig igen igen félek,</l>
					<l>Meg nem jobbúl az soha.</l>
					<l>Ne sírj, ne sírj, szegény lélek!</l>
					<l>Oh jobb, hagyd el házodat;</l>
					<l>Másként nem lesz már, míg élek,</l>
					<l>Próbáld másutt sorsodat.</l>
					<l>Én bennem te más nem lehetsz,</l>
					<l>Jobb életre szert nem tehetsz:</l>
					<l>Eredj! hagyd el testemet.</l>
					<l>Szabadíts meg engemet.</l>
				</lg>
				<p>XIII. ÉNEK.</p>
				<lg>
					<l>«Állj-meg, Amor! szemlélgessük</l>
					<l>Kedves ellenségemnek</l>
					<l>Kellemeit, s fejtegessük</l>
					<l>Köteleit szívemnek.»</l>
					<l>Amorhoz én így szóllottam,</l>
					<l>Ki körűltem lebelgett;</l>
					<l>Lantomat megindítottam, -</l>
					<l>S Amor imigy enyelgett:</l>
				</lg>
				<lg>
					<l>«Nézd! - oly bő a kellemekben</l>
					<l>S gazdag a szép erkölcsben,</l>
					<l>Mint a tavasz a füvekben,</l>
					<l>És az ősz a gyümölcsben.</l>
					<l>Bája meggyőz mindeneket,</l>
					<l>Valósága húz, vonsz, ránt:</l>
					<l>Így győzi meg a köveket</l>
					<l>Érdemével a gyémánt.</l>
				</lg>
				<lg>
					<l>Az ő maga-viselete,</l>
					<l>Mozdúlása, járása,</l>
					<l>Termetének szép kelete,</l>
					<l>Tartása és hordása,</l>
					<l>Lábainak lebegése,</l>
					<l>Melylyel az észt leveri,</l>
					<l>Teste minden helyhetése -</l>
					<l>Mind ez több, mint emberi.</l>
				</lg>
				<lg>
					<l>Tagjainak mozgatása,</l>
					<l>Emelése karjának,</l>
					<l>Öltözetben választása,</l>
					<l>Lengő fürti hajának,</l>
					<l>Arczájának vonásai,</l>
					<l>Szája két sor gyöngyei,</l>
					<l>Kebelének hullámjai -</l>
					<l>Mind ez való mennyei.</l>
				</lg>
				<lg>
					<l>Szépek s nagyok érzeményi,</l>
					<l>Indúlati nemesek,</l>
					<l>Szépek és jók téteményi,</l>
					<l>Intézeti kegyesek;</l>
					<l>Lelke csupa sympathia,</l>
					<l>Harmonia érzése,</l>
					<l>Szava kedves melodia,</l>
					<l>A sphaeráknak zengése.</l>
				</lg>
				<lg>
					<l>A vídámság komolysággal</l>
					<l>Ölelkezik képében,</l>
					<l>A gyengédség bátorsággal</l>
					<l>Vegyűl tüzes szemében:</l>
					<l>Gyönyörű szem! gyönyörű kép!</l>
					<l>Isteniség súgára!</l>
					<l>Ennél fellyebb nem megy a szép -</l>
					<l>Ez arczában határa.</l>
				</lg>
				<lg>
					<l>Lehellete a teremtő</l>
					<l>Istenségnek ihlése;</l>
					<l>Andalgása, - ha sohajt ő -</l>
					<l>Ezer Amor nemzése;</l>
					<l>Ajakinak mosolygása</l>
					<l>Az egeknek nyilása;</l>
					<l>Szeme minden pillantása</l>
					<l>Egy-egy villám csapása.</l>
				</lg>
				<lg>
					<l>Tekintete boldogságot,</l>
					<l>Üdvességet osztogat,</l>
					<l>S mindennémű gonoszságot,</l>
					<l>Minden bűnt elfojtogat; -</l>
					<l>A mit a szem ő rajta lát,</l>
					<l>A mit tőle hall a fül,</l>
					<l>Oly valamit, olyan csudát</l>
					<l>A képzelet bajjal szül.</l>
				</lg>
				<lg>
					<l>Beszéllésre pattantaná</l>
					<l>A némának nyelvét is,</l>
					<l>És lángokba lobbantaná</l>
					<l>Még a vénnek keblét is;</l>
					<l>A sorsot megengesztelné,</l>
					<l>Folyókat állítana,</l>
					<l>A halált is megkérlelné,</l>
					<l>Hegyeket indítana.</l>
				</lg>
				<lg>
					<l>Remekje a természetnek,</l>
					<l>Koronája nemének,</l>
					<l>Bálványa mély tiszteletnek,</l>
					<l>Csuda minden elmének;</l>
					<l>A teremtő dicsőségét</l>
					<l>Ő általa hirdeti,</l>
					<l>S mindenható tehetségét</l>
					<l>Általa érezteti.</l>
				</lg>
				<lg>
					<l>A hol ő van, Édenné vál</l>
					<l>A legvadabb pusztaság;</l>
					<l>Rózsává lesz minden fűszál,</l>
					<l>Melyre az ő lába hág.</l>
					<l>E hatalmas báj-seregnek</l>
					<l>Ki állhatna ellene? -</l>
					<l>Vitézeknek és bölcseknek</l>
					<l>Hódolniok kellene.»</l>
				</lg>
				<lg>
					<l>Menjünk, Amor! - fejtegetvén</l>
					<l>A kötelet, ügyemet</l>
					<l>Nem enyhítem, s nem oldom én,</l>
					<l>Sőt szorítom szívemet.</l>
					<l>Mondám, - és még tátva volt szám -</l>
					<l>Amor ennek örüle:</l>
					<l>«Így kell (úgymond) ezt akarám.»</l>
					<l>S kaczajjal elrepüle.</l>
				</lg>
				<p>121. Dal.</p>
				<lg>
					<l>Szeretni s nem szerettetni!</l>
					<l>Egek! mely kín s gyötrelem! -</l>
					<l>Mért kell néked meglehetni,</l>
					<l>Szerettetlen szerelem!</l>
					<l>Keserűség, epe s méreg</l>
					<l>Annak élte, ki így él,</l>
					<l>Boldogabban él a féreg -</l>
					<l>A fa-élet jobb ennél.</l>
					<l>Kit bal sorsa így megvága,</l>
					<l>Annak egész valósága</l>
					<l>Megtestesűlt gyötrelem -</l>
					<l>Átok az ily szerelem.</l>
				</lg>
				<p>122. Dal.</p>
				<lg>
					<l>A szerelem indúlatját</l>
					<l>Minden érzi s táplálja,</l>
					<l>S tevegetvén áldozatját,</l>
					<l>Gyönyörködve szolgálja:</l>
					<l>A mennyeknek angyalai</l>
					<l>És a földnek férgei,</l>
					<l>Erdők s mezők polgárjai</l>
					<l>S a tengernek népei, -</l>
					<l>Szeret minden általjában,</l>
					<l>S a szerelem köz pontjában,</l>
					<l>A mi csak él, öszvegyűl; -</l>
					<l>Ő nem szeret egyedűl.</l>
				</lg>
				<p>123. Dal.</p>
				<lg>
					<l>Mely szó, mely nyelv dicséreti</l>
					<l>Érhetnék-el felségét?</l>
					<l>Hol a lant, mely elzengheti</l>
					<l>Csudálatos szépségét?</l>
					<l>Ti, Apollo kedveltjei,</l>
					<l>Éneklői Hellának!</l>
					<l>S ti, Minerva neveltjei,</l>
					<l>Nagy költői Rómának!</l>
					<l>Szemetekbe mondom néktek,</l>
					<l>S még sem sértem dicsőségtek:</l>
					<l>Ha őt irná Músátok, -</l>
					<l>Enniusok volnátok.</l>
				</lg>
				<p>124. Dal.</p>
				<lg>
					<l>Óh! vajha kiszakaszthatnám</l>
					<l>Ezt a szívet keblemből!</l>
					<l>Vagy inkább, ha kivághatnám</l>
					<l>Az ő képét szivemből!</l>
					<l>Hanyatlik is tűredelme</l>
					<l>Oly rég váró szívemnek;</l>
					<l>Kétségbesik hiedelme</l>
					<l>Csüggedező lelkemnek;</l>
					<l>S ő mennyei kedvességben,</l>
					<l>Imádandó dicsőségben,</l>
					<l>Szánakodás nélkül áll</l>
					<l>Örömimnek sírjánál.</l>
				</lg>
				<p>125. Dal.</p>
				<lg>
					<l>Szépségének látásától</l>
					<l>Elválasztom szememet;</l>
					<l>Méz-szavának hallásától</l>
					<l>Elszakasztom fülemet;</l>
					<l>Elhagyom őt, - s megmenekszem,</l>
					<l>Okos én, azt gondolám,</l>
					<l>Balgatag! és megcselekszem -</l>
					<l>S valóban ment vagyok ám!</l>
					<l>Mint ama ponty, ki megkapta</l>
					<l>A horgot és leharapta</l>
					<l>S lenyelte s ellódúla -</l>
					<l>Szépen megszabadúla!</l>
				</lg>
				<p>126. Dal.</p>
				<lg>
					<l>Napok jönnek, napok mennek,</l>
					<l>De búm csak nem távozik;</l>
					<l>És az órák elreppennek,</l>
					<l>De sorsom nem változik:</l>
					<l>A volkánok kifáradnak, -</l>
					<l>De nem az én tüzeim;</l>
					<l>Folyók, tavak kiapadnak, -</l>
					<l>De nem az én könnyeim;</l>
					<l>Erdők, mezők felvídúlnak,</l>
					<l>Csillagzatok megfordúlnak,</l>
					<l>A szerencse forgandó -</l>
					<l>Csak inségem állandó!</l>
				</lg>
				<p>127. Dal.</p>
				<lg>
					<l>Érzeményim seregében,</l>
					<l>Szenvedelmem markában</l>
					<l>Fekszem itt a völgy ölében,</l>
					<l>Mint a megholt sírjában.</l>
					<l>Nincsen, ki bús kiáltását</l>
					<l>Visszhangozná szívemnek,</l>
					<l>Nincs, ki lankadt alélását</l>
					<l>Gyámolítná lelkemnek:</l>
					<l>Az, a ki feltámaszthatna,</l>
					<l>És magamnak visszadhatna,</l>
					<l>Hajh! az nem hall engemet -</l>
					<l>Zúzd el, óh kín, szívemet!</l>
				</lg>
				<p>128. Dal.</p>
				<lg>
					<l>A menő nap a jövőnek</l>
					<l>Adja által kínomat,</l>
					<l>Esztendő az esztendőnek</l>
					<l>Adja által sorsomat;</l>
					<l>Az újságok megavúlnak, -</l>
					<l>De új mindég inségem;</l>
					<l>Fenyők, tölgyek meghajúlnak, -</l>
					<l>De nem hajlik hűségem.</l>
					<l>Örömeim elhúnyának,</l>
					<l>Reményeim elhalának,</l>
					<l>De él mindég gyötrelmem,</l>
					<l>Halhatatlan szerelmem.</l>
				</lg>
				<p>129. Dal.</p>
				<lg>
					<l>Nem birja ily sanyarú lét</l>
					<l>Terhét tovább ez a váll;</l>
					<l>Elhervasztó lehelletét</l>
					<l>Reám fuvá a halál;</l>
					<l>A lélek és test ereit</l>
					<l>A keservek megvevék;</l>
					<l>Az életnek gyökereit</l>
					<l>A bú férgi elevék.</l>
					<l>Idegimben, inaimban,</l>
					<l>Ereimben, csontjaimban</l>
					<l>Egygyenként hal az élet -</l>
					<l>Annyi remény mivé lett!</l>
				</lg>
				<p>130. Dal.</p>
				<lg>
					<l>Amor fejem mint megcsalá!</l>
					<l>Hol agyamnak veleje?</l>
					<l>Melyen estem magam alá -</l>
					<l>Hol lelkemnek ereje? -</l>
					<l>Sem a szívem, sem az eszem,</l>
					<l>Sem lelkem nem enyém már;</l>
					<l>S akármiként cselekeszem,</l>
					<l>Meg nem tér a vallott kár.</l>
					<l>Aphrodita lator fattyja</l>
					<l>A teremtést úgy forgatja,</l>
					<l>Mint a lapbát kezében</l>
					<l>A gyermek víg kedvében.</l>
				</lg>
				<p>XIV. ÉNEK.</p>
				<lg>
					<l>A halvány ég csillagai</l>
					<l>Szomorúan pislognak;</l>
					<l>A szelek bús fúvalmai</l>
					<l>Fohászkodva susognak;</l>
					<l>Én itt fekszem és dohányzom</l>
					<l>A kedvetlen homályban,</l>
					<l>És mindennel őt arányzom,</l>
					<l>A mi bennem s velem van.</l>
				</lg>
				<lg>
					<l>Keblem habja hozzá tódúl,</l>
					<l>Tekintetem rajta függ;</l>
					<l>Szivem vére hozzá lódúl,</l>
					<l>Egész lelkem rajta csügg;</l>
					<l>Képzeletim, gondolatim</l>
					<l>Körülötte forognak;</l>
					<l>Gerjedelmim, kivánatim</l>
					<l>Ő hozzá sovárognak.</l>
				</lg>
				<lg>
					<l>Minden ideg hozzá vonúl,</l>
					<l>És feléje gerjedez,</l>
					<l>A két karom feléje nyúl</l>
					<l>S őt ölelni terjedez;</l>
					<l>Létem minden érzeménye</l>
					<l>Ő hozzája vágyódik,</l>
					<l>Egész valóm szövevénye</l>
					<l>Ő beléje fonódik.</l>
				</lg>
				<p>131. Dal.</p>
				<lg>
					<l>Nem csak teste delisége,</l>
					<l>Vagy bősége mellének,</l>
					<l>Nem csak szava édessége,</l>
					<l>Nem csak tüze szemének,</l>
					<l>S nem virági arczájának</l>
					<l>Vevék így meg szívemet,</l>
					<l>Nem csak ezek ragadának</l>
					<l>Magamtól el engemet: -</l>
					<l>Lelkében a titkos erő,</l>
					<l>Melylyel annyi csudát tesz ő;</l>
					<l>Lelke tud így bájolni,</l>
					<l>Szivet és észt rabolni.</l>
				</lg>
				<p>132. Dal.</p>
				<lg>
					<l>A mit ő tesz, szép, nagy s dicső,</l>
					<l>Nagyszívűség s kegyesség;</l>
					<l>Szép, jó s édes, a mit mond ő,</l>
					<l>Mély értelem s bölcsesség:</l>
					<l>De bár mennyi ez magában,</l>
					<l>Még nem minden érdeme,</l>
					<l>A tulajdon grácziában</l>
					<l>Van isteni kelleme:</l>
					<l>A báj, melylyel teszi s mondja, -</l>
					<l>Ennek a szív oly bolondja;</l>
					<l>Módja oly megigéző</l>
					<l>Módjában oly phoenix ő.</l>
				</lg>
				<p>133. Dal.</p>
				<lg>
					<l>A szerelem birodalmát</l>
					<l>Szívem öszve futkozta,</l>
					<l>És elveszett nyúgodalmát</l>
					<l>Szorgalommal nyomozta:</l>
					<l>Imígy kémlelt nyugvó helyet,</l>
					<l>Hogy mindent víz takara,</l>
					<l>A végtelen özön felett</l>
					<l>Noé szelid madara.</l>
					<l>Haszontalan jára kele,</l>
					<l>Mert nyúgalmat még sem lele:</l>
					<l>A galamb a bárkába, -</l>
					<l>S ez visszatért - kínjába.</l>
				</lg>
				<p>134. Dal.</p>
				<lg>
					<l>Szívem kínja kedves nékem,</l>
					<l>Szeretem én kínomat;</l>
					<l>Ez teszi csak üdvességem</l>
					<l>S minden boldogságomat.</l>
					<l>Nevetsz, látom, hidegebb vér,</l>
					<l>És gúnyolod eszemet?</l>
					<l>Mert jegedhez a tűz nem fér,</l>
					<l>Mely égeti keblemet? -</l>
					<l>S mégis igaz: - őt szeretvén,</l>
					<l>Kínomat is kedvellem én:</l>
					<l>Mert a kínom hiszen ő,</l>
					<l>Az imádott öldöklő.</l>
				</lg>
				<p>135. Dal.</p>
				<lg>
					<l>A szerelem sétálni vitt</l>
					<l>A hold ezüst fényében,</l>
					<l>S eltikkadva ülök most itt</l>
					<l>Egy bokornak tövében.</l>
					<l>Ezerféle gondolatok</l>
					<l>Hasogatják fejemet;</l>
					<l>Ezerféle kivánatok</l>
					<l>Feszegetik mellemet.</l>
					<l>Ragadj el, oh phantasia!</l>
					<l>Te az égnek tündér fia,</l>
					<l>S teremts oda engemet,</l>
					<l>A hol hagytam szívemet.</l>
				</lg>
				<p>136. Dal.</p>
				<lg>
					<l>Az én lelkem mélyen vagyon</l>
					<l>A búban eltemetve:</l>
					<l>A szerelem verte agyon, -</l>
					<l>Ki vagyok én fizetve!</l>
					<l>Semmi sincs a teremtésben,</l>
					<l>A mi nékem tetszenék,</l>
					<l>A miben, ha bár kevésben,</l>
					<l>Egy kis kedvem tellenék.</l>
					<l>A természet (hajdanában</l>
					<l>Oly szép nékem) mostanában</l>
					<l>Semmi kellővel nem bír -</l>
					<l>Egy éktelen, puszta sír.</l>
				</lg>
				<p>137. Dal.</p>
				<lg>
					<l>Mint a sas, úgy fellengezett</l>
					<l>Lelkem, őt nem esmérvén;</l>
					<l>Dicsőségre igyekezett -</l>
					<l>Szép jövendőt láttam én!</l>
					<l>Amor ezt nem szenvedhette</l>
					<l>És lelövé nyilával,</l>
					<l>A szárnyait elmetszette</l>
					<l>S megkötözte lánczával.</l>
					<l>A villámok országában,</l>
					<l>Nagy lelkeknek fény-nyomában</l>
					<l>Lelkem most már nem mehet, -</l>
					<l>Nyomja láncza, - nem lehet.</l>
				</lg>
				<p>138. Dal.</p>
				<lg>
					<l>Váltig immár megviselték</l>
					<l>A vad kínok lelkemet,</l>
					<l>És egészen megérlelték</l>
					<l>A halálra éltemet.</l>
					<l>Meghalni kész volnék is én,</l>
					<l>(Okom volna rá elég)</l>
					<l>De egy remény kecsegtetvén,</l>
					<l>Meghalni - nem tudok még.</l>
					<l>S ez fő pontja az inségnek,</l>
					<l>Az emberi szegénységnek:</l>
					<l>Az életet sokalni</l>
					<l>És nem tudni meghalni.</l>
				</lg>
				<p>139. Dal.</p>
				<lg>
					<l>Ennyi tüzes gerjedelem</l>
					<l>És lángoló érzemény,</l>
					<l>Ily állandó, hív szerelem, -</l>
					<l>És ő mégis oly kemény!</l>
					<l>Annál, kit így bálványozok,</l>
					<l>Kedvet még sem lelhetni?</l>
					<l>Attól, kinek így áldozok,</l>
					<l>Kain-ként megvettetni?</l>
					<l>Így imádni és szeretni,</l>
					<l>S kegyelmet még sem nyerhetni -</l>
					<l>Mint feszíti szívemet!</l>
					<l>Mint öldökli lelkemet!</l>
				</lg>
				<p>140. Dal.</p>
				<lg>
					<l>A legvígabb múlatságban,</l>
					<l>Hol az öröm bút enyészt;</l>
					<l>A legnyájasb vígaságban</l>
					<l>Lelkem nem vesz semmi részt:</l>
					<l>Egy szegletbe homorodva</l>
					<l>Szívem sebét vájkálom,</l>
					<l>S szorúlt mellből fohászkodva</l>
					<l>Kínaimat táplálom.</l>
					<l>Keservimnek tengeréből,</l>
					<l>Inségemnek örvényéből,</l>
					<l>Akármiként cselekszem,</l>
					<l>Soha ki nem menekszem.</l>
				</lg>
				<p>XV. ÉNEK.</p>
				<lg>
					<l>Falak, melyek közt lakozik,</l>
					<l>És élete folydogál;</l>
					<l>Karszék, melyen ül s dolgozik,</l>
					<l>Olvas, köt, tőz s irdogál;</l>
					<l>Kendő, melyet kebelének</l>
					<l>Húllámai ringatnak,</l>
					<l>Melyet isteni szivének</l>
					<l>Verései mozgatnak;</l>
				</lg>
				<lg>
					<l>Keztyűk, melyek bújtatjátok</l>
					<l>Szép kezeit, karjait;</l>
					<l>Czipők, melyek markoljátok</l>
					<l>Elevenke lábait;</l>
					<l>Zsámoly, melyet tagjainak</l>
					<l>Édes terhe nyomogat;</l>
					<l>Pohár, melyet ajakinak</l>
					<l>Szűz rózsája szivogat;</l>
				</lg>
				<lg>
					<l>Levegő, mely környékezed,</l>
					<l>Melyet beszí magába;</l>
					<l>Szellő te, mely őt legyezed,</l>
					<l>S béhatsz fedett titkába;</l>
					<l>Kert, melyben ő gondolatit</l>
					<l>Ide s tova futtatja,</l>
					<l>S gerjedelmit, kivánatit</l>
					<l>Titkosan meghallgatja;</l>
				</lg>
				<lg>
					<l>Hárfa, melylyel zengedezi</l>
					<l>A lantosok énekét,</l>
					<l>S ostromolja és béveszi</l>
					<l>A szív minden rejtekét;</l>
					<l>Rózsa, melyet öntözének</l>
					<l>S letépének kezei,</l>
				</lg>
				<lg>
					<l>Melyet most szép kebelének</l>
					<l>Hervasztanak hevei;</l>
					<l>Minden, a min tekintete,</l>
					<l>Minden, a min kedve függ;</l>
					<l>A mit ér s ihl lehellete,</l>
					<l>Minden, a min lelke csügg: -</l>
					<l>Mint irígylem szerencsétek,</l>
					<l>Hogy őt érinthetitek! -</l>
					<l>Hátha még azt éreznétek? -</l>
					<l>De jobb, hogy nem érzitek.</l>
				</lg>
				<p>141. Dal.</p>
				<lg>
					<l>Emberfajzat! akárki légy,</l>
					<l>Ki olvasod versemet,</l>
					<l>Belőlem te csúfot ne tégy,</l>
					<l>Ha nem értesz engemet:</l>
					<l>Ez örvényes érzéseket,</l>
					<l>E tévelygő álmokat,</l>
					<l>Ezen hiú reményeket -</l>
					<l>Ne kaczagd e dolgokat.</l>
					<l>Ha voltál már Amor rabja,</l>
					<l>Tudod, mi a szívnek habja;</l>
					<l>Ha nem voltál, hát még léssz -</l>
					<l>Ha kaczagsz, óh! balúl téssz.</l>
				</lg>
				<p>142. Dal.</p>
				<lg>
					<l>A kelő nap tovább nyújtott</l>
					<l>Inségemnek követje;</l>
					<l>Az eső nap földhez sújtott</l>
					<l>Reményemnek képzetje.</l>
					<l>Fájdalmimnak béhegedtek</l>
					<l>Szív-enyhítő könnyei;</l>
					<l>Panaszimnak elrekedtek</l>
					<l>Bút-oszlató versei:</l>
					<l>Csak meredő tekintetem</l>
					<l>És szorongó lélekzetem</l>
					<l>S homlokom nagy cseppjei</l>
					<l>Inségemnek jelei.</l>
				</lg>
				<p>143. Dal.</p>
				<lg>
					<l>Midőn Amor hozzám jöve -</l>
					<l>Bétekintett keblembe,</l>
					<l>És nyilával belém löve,</l>
					<l>S gyönyörködött sebembe,</l>
					<l>S rabját immár, elszakasztott</l>
					<l>Engem ennen magamtól,</l>
					<l>S mind örökre elválasztott</l>
					<l>Boldog nyúgodalmamtól;</l>
					<l>Szóval: Amor volt egészen,</l>
					<l>Ugy tett, a mint mindég tészen;</l>
					<l>Csak szárnyait veté el,</l>
					<l>S ülve harczol véremmel.</l>
				</lg>
				<p>144. Dal.</p>
				<lg>
					<l>A szerelem hatalmával</l>
					<l>Imígy oda űzetni,</l>
					<l>S gőgje hegyes fulánkjával</l>
					<l>Imígy vissza döfetni;</l>
					<l>Égő szívem lángjaival</l>
					<l>Imígy hozzá kapatni,</l>
					<l>S szíve büszke dagályival</l>
					<l>Imígy vissza csapatni:</l>
					<l>Így hányódni és vetődni,</l>
					<l>Szaggatódni, feszítődni -</l>
					<l>Hol egy isten állatja,</l>
					<l>Ki mindezt megbirhatja?</l>
				</lg>
				<p>145. Dal.</p>
				<lg>
					<l>Hogy csak kínja s aggodalma</l>
					<l>Boldogtalan szívemnek,</l>
					<l>S csak insége és siralma</l>
					<l>Foglalatja versemnek;</l>
					<l>Hogy csak panasz, fohászkodás</l>
					<l>Minden hangja lantomnak,</l>
					<l>S kétségbesés, tébolyodás</l>
					<l>Minden sora dalomnak; -</l>
					<l>Biz ez, Amor! nem neveli</l>
					<l>Dicsőséged, nem emeli,</l>
					<l>Sőt alázza nevedet, -</l>
					<l>Gyaláz, gonosz, tégedet.</l>
				</lg>
				<p>146. Dal.</p>
				<lg>
					<l>Hegyen völgyön ácsorogtam,</l>
					<l>A nyúgalmat kémleltem,</l>
					<l>Fel és alá támolyogtam,</l>
					<l>De sehol fel nem leltem.</l>
					<l>Balgatag! a békességet</l>
					<l>Magam kivül nyomozom,</l>
					<l>Holott én az ellenséget</l>
					<l>Kebelemben hordozom.</l>
					<l>Ez az örvény feneketlen;</l>
					<l>Nincs mód benne, - lehetetlen,</l>
					<l>Bátor miként tünődjem,</l>
					<l>Hogy ebből kivergődjem.</l>
				</lg>
				<p>147. Dal.</p>
				<lg>
					<l>Óh te! óh te! így ordítok</l>
					<l>Sokszor, midőn keblemet</l>
					<l>Amor víjja, s vadúl a sok</l>
					<l>Fene túrja szívemet:</l>
					<l>Hogy az echók felrettennek</l>
					<l>És utánnam jajdúlnak;</l>
					<l>S a madarak elreppennek,</l>
					<l>S a kövek megindúlnak;</l>
					<l>S én szorúló lélekzettel</l>
					<l>S égő, szomjú tekintettel</l>
					<l>Terjesztem ki karomat,</l>
					<l>S igy ölelem - kínomat.</l>
				</lg>
				<p>148. Dal.</p>
				<lg>
					<l>Szüntesd, óh sors, haragodat,</l>
					<l>Szünj meg immár vagdalni!</l>
					<l>Vagy fordítsd el ostorodat,</l>
					<l>Vagy engedj már meghalni,</l>
					<l>Ha ez volt feltett szándékod,</l>
					<l>Imily bánás szívemmel;</l>
					<l>Nem köszönöm ajándékod,</l>
					<l>Melyet adál éltemmel.</l>
					<l>Mért lettem hát? és mi végre?</l>
					<l>Egyedül csak ez inségre? -</l>
					<l>Mondd meg, óh! mit vétettem,</l>
					<l>Fene sors, hogy születtem?</l>
				</lg>
				<p>149. Dal.</p>
				<lg>
					<l>A szegénység és gazdagság</l>
					<l>Voltak Amor szülői,</l>
					<l>A félelem és az aggság</l>
					<l>Voltak az ő emlői:</l>
					<l>Mert mindég kér és mindég ád -</l>
					<l>Óh be szegény! be gazdag!</l>
					<l>Fél s reszket, mint egy vékony nád</l>
					<l>A szélvészben, s mindég agg.</l>
					<l>Ezerképpen érezhető,</l>
					<l>Csak hogy ki nem fejezhető</l>
					<l>Csuda minéműsége,</l>
					<l>Boldogsága s insége.</l>
				</lg>
				<p>150. Dal.</p>
				<lg>
					<l>Testének egy mozdúlása,</l>
					<l>Karjának egy esése,</l>
					<l>Arczának egy pirúlása,</l>
					<l>Lábának egy vetése,</l>
					<l>Szájának egy mosolygása,</l>
					<l>Szemének egy villáma,</l>
					<l>Mellének egy sohajtása,</l>
					<l>Keblének egy hulláma -</l>
					<l>Ugy fogja meg a szíveket,</l>
					<l>Mint a fecske a legyeket, -</l>
					<l>Fegyver, melytől oda vész,</l>
					<l>Bármely erős, magas ész.</l>
				</lg>
				<p>XVI. ÉNEK.</p>
				<lg>
					<l>«Bünhödtél, föld, - légyen elég!</l>
					<l>Megsajnáltam siralmad;</l>
					<l>Derűljön fel a borúlt ég,</l>
					<l>Térjen vissza nyúgalmad!»</l>
					<l>Mondá a nagy atya, - s meglett:</l>
					<l>A vérontás megszünék;</l>
					<l>Az egész föld megbékéllett.</l>
					<l>Mars a földről eltünék.</l>
				</lg>
				<lg>
					<l>Mind a két fél megoldotta</l>
					<l>Foglyainak lánczait,</l>
					<l>És szabadon bocsátotta</l>
					<l>Honjaikba foglyait.</l>
					<l>Mentünk tehát, szabadok már,</l>
					<l>S egy gállyára felültünk;</l>
					<l>Maradozott a francz határ,</l>
					<l>Jó szelünk volt, - repültünk.</l>
				</lg>
				<lg>
					<l>De - hogy a nap már búcsúzott</l>
					<l>A láthatár szélében,</l>
					<l>S gállyánk még magasan úszott</l>
					<l>A tengernek tükrében, -</l>
					<l>Terhes felhő tornyosodott</l>
					<l>A végtelen tengerre, -</l>
					<l>Az idő elkomorodott -</l>
					<l>Barnúlt a víz, - s egyszerre</l>
				</lg>
				<lg>
					<l>Az ég sarki megdördültek,</l>
					<l>A villámok csattogtak,</l>
					<l>A havasok megrendültek,</l>
					<l>A kősziklák ropogtak;</l>
					<l>A levegő madarai</l>
					<l>A part felé tüntenek,</l>
					<l>S a tengernek lakosai</l>
					<l>A fenékre ültenek.</l>
				</lg>
				<lg>
					<l>Mindeddig csak a villámok</l>
					<l>Viaskodtak, morgottak;</l>
					<l>Estve lett, - és a hullámok</l>
					<l>Még békében nyúgodtak.</l>
					<l>Mindeneket ijedelem,</l>
					<l>És rémülés töltött el;</l>
					<l>De nem volt még veszedelem -</l>
					<l>A szélvész még nem kelt fel.</l>
				</lg>
				<lg>
					<l>Most egyszerre (irtózással</l>
					<l>Emlékezem még erre)</l>
					<l>A szelek nagy ordítással</l>
					<l>Zúdúltak a tengerre:</l>
					<l>S magok előtt a habokat</l>
					<l>Dühösködve seperték,</l>
					<l>S felforralván tajtékjokat</l>
					<l>A felhőkkel keverték.</l>
				</lg>
				<lg>
					<l>Hah! s most miként tusakodnak</l>
					<l>Egymással, mint villongnak!</l>
					<l>Nagy hegyekké halmosodnak,</l>
					<l>S a part felé tolyongnak.</l>
					<l>Az orkánok le-lecsapnak</l>
					<l>Egy-egy örvény mélyére,</l>
					<l>Meg magasra fel-felkapnak</l>
					<l>Egy-egy hullám hegyére:</l>
				</lg>
				<lg>
					<l>Vitorláink szakadoznak,</l>
					<l>Árboczaink recsegnek,</l>
					<l>Hogy fejeink borzadoznak,</l>
					<l>És szíveink rettegnek.</l>
					<l>Itt egy örvény elnyeléssel</l>
					<l>Fenyeget most bennünket;</l>
					<l>Ott egy hullám temetéssel</l>
					<l>Ijesztgeti létünket.</l>
				</lg>
				<lg>
					<l>Halál van már minden felől,</l>
					<l>Kerülhetetlen halál:</l>
					<l>Jobbról, balról, - hátul, elől -</l>
					<l>Most, véljük, - most - most talál.</l>
					<l>A természet haragjába</l>
					<l>Rendiből kibomlani,</l>
					<l>És hajdani zavarjába</l>
					<l>Viszsza látszik omlani.</l>
				</lg>
				<p>*</p>
				<lg>
					<l>«Így van tehát elvégezve.</l>
					<l>Óh sors!! birószékedben?</l>
					<l>Ilyen vég van kijegyezve</l>
					<l>Számomra nagy könyvedben? -</l>
					<l>A tengerre hát azért vitt</l>
					<l>A történet engemet,</l>
					<l>Hogy habjai oltsák el itt</l>
					<l>Mérges dühös tüzemet? -</l>
				</lg>
				<lg>
					<l>Azt, a mit Mars elmúlatott</l>
					<l>A mit Amor csak halaszt,</l>
					<l>S az idő meg nem adhatott,</l>
					<l>Neptún adja hát meg azt? -</l>
					<l>A kínok markából kivesz,</l>
					<l>Meggyógyítja sebemet;</l>
					<l>A nyúgalom ölébe tesz -</l>
					<l>Neptún vált meg engemet.</l>
				</lg>
				<lg>
					<l>S hát ily pálya rendeltetett</l>
					<l>A nap alatt létemnek?</l>
					<l>Hát egy morzsát sem vethetett</l>
					<l>Amor éhes szívemnek? -</l>
					<l>Nem volt méltó, valójában,</l>
					<l>Nem volt méltó születnem;</l>
					<l>És igen jól és bölcsen van,</l>
					<l>Innen ismét mehetnem.</l>
				</lg>
				<lg>
					<l>Innen, a hol hű szerelmem</l>
					<l>Sohol meg nem szállhatott;</l>
					<l>Hol sohajtás volt élelmem</l>
					<l>Hol csak a köny itatott;</l>
					<l>Innen, a hol érzeményim</l>
					<l>Eledelt nem lelhettek;</l>
					<l>Innen, a hol szép reményim</l>
					<l>Soha meg nem érhettek;</l>
				</lg>
				<lg>
					<l>Hol sem másnak szerencséjét,</l>
					<l>Sem magamét nem tettem;</l>
					<l>Hol a dolgok vak cseréjét</l>
					<l>Csak bal félről érzettem;</l>
					<l>Hol semmi nem viszontagolt,</l>
					<l>Meg nem fogott engemet;</l>
					<l>Hol csak méreg táplálta volt</l>
					<l>Esengő bús szívemet;</l>
				</lg>
				<lg>
					<l>Oda, hol a kivánatok</l>
					<l>Keblemet nem zaklatják;</l>
					<l>Hol a szilaj indúlatok</l>
					<l>Szívemet nem szaggatják;</l>
					<l>Hol a lelket nem csábítják</l>
					<l>Csalárd, hiú remények,</l>
					<l>S nem kötözik, nem szorítják</l>
					<l>Semmi kemény törvények</l>
				</lg>
				<lg>
					<l>Menni - ám de nála nélkül?</l>
					<l>Hajh! itt a nagy bökkenő!</l>
					<l>Minden erőm itt oda dűl -</l>
					<l>Menni, midőn itt még ő!</l>
					<l>Nem látnom őt, nem hallanom,</l>
					<l>Szerethetnem sem talán?</l>
					<l>Így tán jobb még vonaglanom</l>
					<l>Éltem kínos fonalán.</l>
				</lg>
				<lg>
					<l>Vagy bár most itt volna velem</l>
					<l>Ő is a habok között,</l>
					<l>Mint akkor, hogy a szerelem</l>
					<l>Lánczával megkötözött:</l>
					<l>Midőn véle Badacsonynak</l>
					<l>Szüreteltem hegyében,</l>
					<l>S egy estvén a Balatonnak</l>
					<l>Hajókáztam vizében!</l>
				</lg>
				<lg>
					<l>Megragadnám karjaimmal</l>
					<l>És szívemhez szorítnám,</l>
					<l>És lángoló csókjaimmal</l>
					<l>Őtet végig borítnám;</l>
					<l>S kétségbesve bele vetném -</l>
					<l>Mint borzasztja hajamat! -</l>
					<l>S a tengerben eltemetném</l>
					<l>Egygyütt véle magamat.</l>
				</lg>
				<lg>
					<l>Hogy - ha már meg nem lehető,</l>
					<l>Hogy én éljek ő benne,</l>
					<l>Ha már enyém nem lehet ő -</l>
					<l>Senki másé se lenne;</l>
					<l>Ha boldoggá engem nem tesz,</l>
					<l>Mást se üdvezíthessen;</l>
					<l>Ha szerelmet tőlem nem vesz,</l>
					<l>Azt mástól se vehessen.»</l>
				</lg>
				<p>*</p>
				<lg>
					<l>Ezek voltak gondolatim</l>
					<l>A hánykódó gállyában;</l>
					<l>Felzúdúlván indúlatim</l>
					<l>Vérző szívem habjában.</l>
					<l>Haldokolván hiedelmem</l>
					<l>A fergeteg vészében,</l>
					<l>Majd elbőszűlt bús szerelmem</l>
					<l>Vesztét érző dühében. -</l>
				</lg>
				<lg>
					<l>Végtére lecsendesedtek</l>
					<l>A harczoló hatalmak,</l>
					<l>Lassanként elszenderedtek</l>
					<l>Az ordító fúvalmak;</l>
					<l>Lassanként lecsillapodtak</l>
					<l>A háborgó hullámok,</l>
					<l>És lassanként eloszlottak</l>
					<l>A csattogó villámok.</l>
				</lg>
				<lg>
					<l>A félelem elenyészett -</l>
					<l>S égen, vizen és földön</l>
					<l>Uj élet s öröm tenyészett,</l>
					<l>S csendesség és béke lőn.</l>
					<l>S én, hogy tovább folytassam még</l>
					<l>Háborúmat, ím élek! -</l>
					<l>Harczoljunk hát, ha nem elég! -</l>
					<l>Kínlódjatok, szív s lélek!</l>
				</lg>
				<p>151. Dal.</p>
				<lg>
					<l>Gyenge szer az ember szíve,</l>
					<l>S mégis mennyi gondot ád!</l>
					<l>Te, kit ez már vízre vive,</l>
					<l>Úgy-e, meg sem gondolád? -</l>
					<l>S mégis legszebb öröminknek</l>
					<l>A szívben van forrása,</l>
					<l>S legnemesebb tetteinknek</l>
					<l>Abból ered folyása.</l>
					<l>Nincs elme, mely megmérhetné</l>
					<l>S egészen kimeríthetné</l>
					<l>Az emberszív fenekét,</l>
					<l>Ezer titkos rejtekét.</l>
				</lg>
				<p>152. Dal.</p>
				<lg>
					<l>Mars zászlói eltüntenek,</l>
					<l>Fegyverei nyugszanak,</l>
					<l>Véres harczi megszüntenek,</l>
					<l>S rabláncai húllanak;</l>
					<l>Örvendeznek a nemzetek,</l>
					<l>Kezet fog az ellenség; -</l>
					<l>Csak én - én! nem örülhetek,</l>
					<l>Mert, hajh! én rab vagyok még.</l>
					<l>Noha Mars megszabadított,</l>
					<l>Amor rajtam nem tágított;</l>
					<l>Ennek hordom lánczát még, -</l>
					<l>Véle nincs még békesség.</l>
				</lg>
				<p>153. Dal.</p>
				<lg>
					<l>Hogy először láttam én őt,</l>
					<l>Az elfelejthetetlent,</l>
					<l>Őt, a napként istenkedőt,</l>
					<l>A megnevezhetetlent:</l>
					<l>Mint lövellett szívem felé</l>
					<l>A vér minden eremből,</l>
					<l>Szemem, fülem mohón nyelé -</l>
					<l>Nem mozdúlék helyemből.</l>
					<l>Mint vonaglott minden ideg,</l>
					<l>Majd kilelt a forró hideg;</l>
					<l>Szívem miként remegett!</l>
					<l>Lelkem miként rebegett!</l>
				</lg>
				<p>154. Dal.</p>
				<lg>
					<l>Mint tánczolt ő, a Graczia,</l>
					<l>Milyen könnyen lebegett!</l>
					<l>Miként örült Venus fia,</l>
					<l>A Stoa mint rettegett.</l>
					<l>Minden szemek tánczolának,</l>
					<l>Valamikor ő tánczolt;</l>
					<l>Meredének, bámúlának,</l>
					<l>Ha leült és nyugodt volt.</l>
					<l>Mily táncz volt ez - oly hajlékony,</l>
					<l>És oly lelkes; de kártékony!</l>
					<l>Mert im! ennek látása</l>
					<l>Volt eszemnek bomlása.</l>
				</lg>
				<p>155. Dal.</p>
				<lg>
					<l>Zúg a zápor, - ordít a szél, -</l>
					<l>Csikorog a rengeteg;</l>
					<l>Dörög az ég, - fél, a mi él, -</l>
					<l>Iszonyú a fergeteg!</l>
					<l>Viaskodik ég, föld, víz, tűz -</l>
					<l>Dühödik a természet,</l>
					<l>Egy mennykő más mennykövet űz -</l>
					<l>Így lesz a vég-enyészet!</l>
					<l>A nyomorék, ím! itt vagyon,</l>
					<l>Szánd meg, villám, verd, zúzd agyon, -</l>
					<l>Égesd porrá csontjait -</l>
					<l>Szánd meg s végezd kínjait.</l>
				</lg>
				<p>156. Dal.</p>
				<lg>
					<l>A szerelem s fájdalmaim</l>
					<l>A szabadba űzének;</l>
					<l>Andalogtam, - és lábaim</l>
					<l>A tündérhez vivének.</l>
					<l>Ő egy hüves zöld ernyőben,</l>
					<l>Egész dicsőségében,</l>
					<l>Feküvék ott a szellőben,</l>
					<l>Egy szép álom ölében.</l>
					<l>Arcadia ligetében</l>
					<l>Imígy feküdt kellemében</l>
					<l>Psyche, hogy megszerette</l>
					<l>Amor őt, s eljegyzette.</l>
				</lg>
				<p>157. Dal.</p>
				<lg>
					<l>Egy délután - (lestem én őt) -</l>
					<l>A folyosón dolgozott;</l>
					<l>S két hó galamb a szűz előtt</l>
					<l>Édesen csókolkozott;</l>
					<l>S karja s feje oda csüggve,</l>
					<l>Vélvén, maga van csak ott,</l>
					<l>S szeme a hív páron függve,</l>
					<l>Ő egy nagyot sohajtott.</l>
					<l>Nemzetemnek Apollói,</l>
					<l>Képirói, faragói!</l>
					<l>Lantot, vésőt, ecsetet,</l>
					<l>Éltetni ez esetet!</l>
				</lg>
				<p>158. Dal.</p>
				<lg>
					<l>Látnom őtet és szeretnem,</l>
					<l>Az ész bár mit tanácsolt,</l>
					<l>S nála nélkül nem lehetnem,</l>
					<l>Egy pillanat míve volt;</l>
					<l>És azólta kebelemben</l>
					<l>Csak ő maga lakozik,</l>
					<l>És minden csepp vér eremben</l>
					<l>Csak ő néki áldozik:</l>
					<l>Őt tárgyozza s őt találja,</l>
					<l>Őt tiszteli s őt szolgálja</l>
					<l>Lelkem minden érzése,</l>
					<l>Szívem minden ütése.</l>
				</lg>
				<p>159. Dal.</p>
				<lg>
					<l>Mindenfélét megpróbáltam:</l>
					<l>Kártyáztam és koczkáztam;</l>
					<l>Olvasgattam, irdogáltam,</l>
					<l>Vadásztam és halásztam;</l>
					<l>Gazdálkodtam, kertészkedtem,</l>
					<l>Vándorlottam, czirkáltam,</l>
					<l>Túnyálkodtam, bölcselkedtem,</l>
					<l>A harczmezőn szolgáltam,</l>
					<l>Hogy lángomat elnyomhatnám,</l>
					<l>S gyötrelmimet elaltatnám; -</l>
					<l>Hajh! de szelet kergeték,</l>
					<l>S csak mélyebbre sülyedék.</l>
				</lg>
				<p>160. Dal.</p>
				<lg>
					<l>A nap alatt ily szerelem,</l>
					<l>Mint az enyém, nem lángolt;</l>
					<l>Ily temérdek gerjedelem</l>
					<l>Egy kebelben még nem volt.</l>
					<l>Szerelmei Petrarchának,</l>
					<l>Abeilardnak s Didónak,</l>
					<l>Szerelmei Júliának,</l>
					<l>Saint-Preuxnek és Sapphónak,</l>
					<l>Mély szerelmek, nagy sérelmek,</l>
					<l>Szilaj kínok, vad gyötrelmek;</l>
					<l>De mind ez az enyémhez</l>
					<l>Hasonlítva - semmi lesz.</l>
				</lg>
				<p>XVII. ÉNEK.</p>
				<lg>
					<l>Mint a kőszál, hajthatatlan,</l>
					<l>Érzéketlen, szívetlen;</l>
					<l>Mint a halál, irgalmatlan,</l>
					<l>És mint a sors kegyetlen;</l>
					<l>És gőgösebb Diánánál,</l>
					<l>És szilajabb Bellónánál,</l>
					<l>Minervánál ridegebb,</l>
					<l>És a jégnél hidegebb.</l>
				</lg>
				<lg>
					<l>Makacs és megtörhetetlen,</l>
					<l>Mint ércz lelke Catónak;</l>
					<l>A kínokban telhetetlen,</l>
					<l>Mint vad szíve Nerónak:</l>
					<l>A természet megvetője,</l>
					<l>A léleknek emésztője,</l>
					<l>A szív rabló kányája,</l>
					<l>Mint Petrarcha Laurája.</l>
				</lg>
				<lg>
					<l>Könnyeim őt körül folyván.</l>
					<l>De ő meg nem lágyúlva,</l>
					<l>S panaszim őt ostromolván,</l>
					<l>De ő meg nem indúlva; -</l>
					<l>Ekképpen áll ő gőgjében,</l>
					<l>Siralmimnak tengerében,</l>
					<l>És kettőnket így tipor,</l>
					<l>Engem s téged, Cypripor.</l>
				</lg>
				<p>161. Dal.</p>
				<lg>
					<l>Minden szépben szépségének</l>
					<l>Nyomozom vonásait;</l>
					<l>Minden képben az övének</l>
					<l>Keresgélem bájait;</l>
					<l>Ám de azt a kedvességet,</l>
					<l>Azt a lelket, életet,</l>
					<l>Azt a tökélletességet</l>
					<l>És gyönyörű keletet,</l>
					<l>Hol lelhetném e világban</l>
					<l>Egy halandó valóságban?</l>
					<l>Ez angyali kegyeknek,</l>
					<l>Hol van mássok ezeknek?</l>
				</lg>
				<p>162. Dal.</p>
				<lg>
					<l>Szabad voltam, fürge s oly gyors,</l>
					<l>Mint a szél a hegyeken;</l>
					<l>Virágoztam, - elmúlt jobb sors!</l>
					<l>Túl vagyok már ezeken.</l>
					<l>Amor az, ki konkolyt vet</l>
					<l>Életünknek földjébe,</l>
					<l>A ki loppal ürmöt ültet</l>
					<l>Öröminknek kertjébe.</l>
					<l>Úgy, a mint volt, minekelőtt</l>
					<l>Először megláttam én őt,</l>
					<l>Soha nem is lehet már, -</l>
					<l>Sőt naponként több a kár.</l>
				</lg>
				<p>163. Dal.</p>
				<lg>
					<l>Óh! nyomorúlt buta nyelv te,</l>
					<l>Már mennyit nem dallottál?</l>
					<l>Szavad még sem érdeklette</l>
					<l>Azt, a kihez szóllottál.</l>
					<l>Porba veled! tehetetlen,</l>
					<l>Hibás hangú, amoly lant,</l>
					<l>Mint a harang, mely kegyetlen</l>
					<l>Ütésektől megriant.</l>
					<l>Sem elmémnek becsületet,</l>
					<l>Sem szívemnek szeretetet</l>
					<l>Eleget nem adátok, -</l>
					<l>Szálljon átkom reátok!</l>
				</lg>
				<p>164. Dal.</p>
				<lg>
					<l>Beteg, sebes, törött, romlott</l>
					<l>Természetem ereje,</l>
					<l>És kiaszott, és megbomlott</l>
					<l>Csontom s agyam veleje;</l>
					<l>S nem gyógyúlok, - sőt szívembe</l>
					<l>Ujdon-új tőrt s nyilat vet,</l>
					<l>S új mérget önt kebelembe</l>
					<l>Minden idő perczenet.</l>
					<l>Lehelletem sohajtozás,</l>
					<l>Tekintetem siránkozás,</l>
					<l>Panasz hangja mellemnek,</l>
					<l>Jajverése szívemnek.</l>
				</lg>
				<p>165. Dal.</p>
				<lg>
					<l>Te, ki alig világítasz</l>
					<l>Búmnak komor éjjében,</l>
					<l>S engemet nem gyámolítasz</l>
					<l>Szívem nehéz ügyében,</l>
					<l>Szikra ész! setét agyamban,</l>
					<l>Mért nem húnysz el egészen? -</l>
					<l>Könnyebbség lesz tán sorsomban, -</l>
					<l>Húny el! húny el, jobb lészen.</l>
					<l>Boldogok csak addig vagyunk,</l>
					<l>Míg éretlen még az agyunk;</l>
					<l>Vagy mikor ez meghűlt már, -</l>
					<l>Inségünkben ez határ.</l>
				</lg>
				<p>166. Dal.</p>
				<lg>
					<l>Egy csillag sincs az egekben, -</l>
					<l>Komor az éj, s a szél fú;</l>
					<l>S engem e vad rengetegben</l>
					<l>Ide s tova hajt a bú:</l>
					<l>Dühösködő indúlatok</l>
					<l>Viaskodnak keblemben;</l>
					<l>Rettenetes gondolatok</l>
					<l>Villámlanak fejemben.</l>
					<l>Csak a baglyok huhogása</l>
					<l>És a hollók károgása</l>
					<l>Elegyedik jajomba: -</l>
					<l>A sors így visz síromba.</l>
				</lg>
				<p>167. Dal.</p>
				<lg>
					<l>A világon setét éj van,</l>
					<l>A milyen bús szivemben;</l>
					<l>S én itt ülök magánosan,</l>
					<l>Fejem a két kezemben:</l>
					<l>S óh! mely teli van kebelem!</l>
					<l>Amor ferdik véremben;</l>
					<l>S a temérdek gerjedelem</l>
					<l>Mint forr s habzik szívemben!</l>
					<l>A féltésnek indúlatja</l>
					<l>Mellemet, hajh! mint szaggatja!</l>
					<l>Mint fúrdalja szívemet</l>
					<l>S rettegteti lelkemet.</l>
				</lg>
				<p>168. Dal.</p>
				<lg>
					<l>Mint a füge áttétetvén</l>
					<l>Egy sivatag országban,</l>
					<l>Haszon nélkül úgy állok én</l>
					<l>Ez eleven világban;</l>
					<l>Csak árnyék-kép vagyok én itt,</l>
					<l>Semmit meg nem foghatok;</l>
					<l>S ha megkapok is valamit,</l>
					<l>Semmit meg nem tarthatok.</l>
					<l>A mi van, mind nem értem van:</l>
					<l>Így élek én - csak álomban,</l>
					<l>Lelkemtől elválasztva,</l>
					<l>Magamból kiszakasztva.</l>
				</lg>
				<p>169. Dal.</p>
				<lg>
					<l>Nem vádollak én tégedet,</l>
					<l>Hogy ekként bánsz én velem,</l>
					<l>Jól esmérem én szívedet,</l>
					<l>Jóság az és kegyelem:</l>
					<l>Sajnálod te szerelmemet,</l>
					<l>Mely engemet így sorvaszt,</l>
					<l>És becsülöd hívségemet, -</l>
					<l>Reménylem és hiszem azt;</l>
					<l>Szeretnél te, ha lehetne,</l>
					<l>Ha szívedtől kitelhetne,</l>
					<l>Bizonyosnak gondolom, -</l>
					<l>Csak sorsomat vádolom.</l>
				</lg>
				<p>170. Dal.</p>
				<lg>
					<l>Tovább immár lehetetlen</l>
					<l>Hogy viseljem sérelmem;</l>
					<l>Ilyen élet tűrhetetlen -</l>
					<l>Kétségbesik szerelmem.</l>
					<l>A távóllét nem oltalom, -</l>
					<l>Nyúgalmam itt sem lelem;</l>
					<l>Sőt még vadabb a fájdalom,</l>
					<l>Mely itt dúlja kebelem.</l>
					<l>Mit tegyek, óh! mit ne tegyek? -</l>
					<l>Fel van téve. - Oda megyek:</l>
					<l>Látnom kell őt akárhogy;</l>
					<l>Életem ott szebben fogy.</l>
				</lg>
				<p>XVIII. ÉNEK</p>
				<lg>
					<l>Egy hasonló valósággal,</l>
					<l>Kiben szív és lélek van,</l>
					<l>Ki szerelmet s hívséget vall,</l>
					<l>Élni Hymen lánczában:</l>
					<l>Egymás egész birásában,</l>
					<l>A természet szép karjában,</l>
					<l>Élni vele és benne, -</l>
					<l>Be gyönyörű jó lenne!</l>
				</lg>
				<lg>
					<l>Minden vagyont és értéket</l>
					<l>Egymással megosztani;</l>
					<l>Minden erőt s gyengeséget</l>
					<l>Egymással felváltani:</l>
					<l>Jónak, rossznak cseréjében,</l>
					<l>A szerelem kebelében</l>
					<l>Élni vele és benne, -</l>
					<l>Be gyönyörű jó lenne!</l>
				</lg>
				<lg>
					<l>Az egygyiknek szerencséje</l>
					<l>A másiknak nyúgalma;</l>
					<l>Egygyik szívnek a bibéje</l>
					<l>Másiknak is fájdalma:</l>
					<l>Hogy a kettő csak egy lenne,</l>
					<l>S mindent csak egy okból tenne; -</l>
					<l>Imígy élni egymásban,</l>
					<l>A boldogság ebben van.</l>
				</lg>
				<lg>
					<l>A kettőnek érzeményi</l>
					<l>Mind rokonok volnának;</l>
					<l>Kívánati és reményi</l>
					<l>Egy tárgy körül járnának:</l>
					<l>S így szív szívben elmerűlve,</l>
					<l>Test és lélek egyesűlve -</l>
					<l>Imígy élni egymásban,</l>
					<l>A boldogság ebben van.</l>
				</lg>
				<p>171. Dal.</p>
				<lg>
					<l>Ki voltam én, hajh! ez előtt? -</l>
					<l>Oly víg, nyájas és vidám!</l>
					<l>Előbb, hogy sem megláttam őt,</l>
					<l>S rám vetődött ez a hám.</l>
					<l>S ki vagyok most? Egészen más,</l>
					<l>Amort s őt megesmervén;</l>
					<l>Létem csak egy nagy sohajtás -</l>
					<l>Magamból kifogytam én.</l>
					<l>Csak midőn a végét érjük,</l>
					<l>Akkor, s előbb ne dicsérjük</l>
					<l>Örömünket, kedvünket,</l>
					<l>Szerencsénket, éltünket.</l>
				</lg>
				<p>172. Dal.</p>
				<lg>
					<l>Téged látlak az egeknek</l>
					<l>Magas, tiszta kékjében;</l>
					<l>Téged látlak a vizeknek</l>
					<l>Folydogáló tükrében,</l>
					<l>Nappal a nap aranyának</l>
					<l>Ragyogó láng-fényében;</l>
					<l>Éjjel a hold világának</l>
					<l>Reszkető ezüstjében.</l>
					<l>Minden időperczenetben,</l>
					<l>Mindennémű szegeletben</l>
					<l>Üldözőm vagy szünetlen -</l>
					<l>Hagy békét, óh kegyetlen!</l>
				</lg>
				<p>173. Dal.</p>
				<lg>
					<l>Elérem majd nyúgalmamat,</l>
					<l>Lovam kivisz bajamból:</l>
					<l>Igy bíztattam én magamat</l>
					<l>Eszét vesztett agyamból: -</l>
					<l>S hegyekre fel, - völgyekbe le,</l>
					<l>Hanyatt-homlok nyargaltam;</l>
					<l>Fakóm vérzik, habzik bele, -</l>
					<l>Szegény! mert megsarkaltam.</l>
					<l>Kedves fakóm! szép paripám!</l>
					<l>Jó állat, ne haragudj rám!</l>
					<l>A sors ezt már így mérte:</l>
					<l>Te értem, - én ő érte.</l>
				</lg>
				<p>174. Dal.</p>
				<lg>
					<l>Ember, hát még dicsekedhetsz,</l>
					<l>Hogy szívvel és észszel birsz?</l>
					<l>Hogy érezhetsz s elmélkedhetsz -</l>
					<l>Balgatag, óh! jobb ha sírsz!</l>
					<l>Éppen e két dicsőséged</l>
					<l>Káros részed, óh ember!</l>
					<l>Mert mindenik ellenséged -</l>
					<l>Téged a szív s az ész ver.</l>
					<l>Oh! hogy e két szép forrásból</l>
					<l>Életünkbe annyi rossz foly!</l>
					<l>Átkozott szív! kivált te</l>
					<l>Vagy inségünk kezdete.</l>
				</lg>
				<p>175. Dal.</p>
				<lg>
					<l>«Ha engemet, oly rég hívét,</l>
					<l>A gőgös elfelejtvén,</l>
					<l>Másnak adta meggyúlt szívét,</l>
					<l>Minthogy távol vagyok én? -»</l>
					<l>Mint a nadály, úgy szívódik</l>
					<l>E gondolat lelkembe;</l>
					<l>Mint a féreg, úgy rágódik</l>
					<l>E félelem szívembe.</l>
					<l>Remény! remény! jőjj le hozzám!</l>
					<l>Kétségbesés vicsorog rám,</l>
					<l>Valamerre fordúlok -</l>
					<l>Sok ez, óh ég! igen sok.</l>
				</lg>
				<p>176. Dal.</p>
				<lg>
					<l>Szelid Musák! jól tudom én,</l>
					<l>Hogy tisztel ő titeket;</l>
					<l>Hogy Ninával levelezvén,</l>
					<l>Írt is ő már verseket.</l>
					<l>Jól tudom én, hogy kedveli</l>
					<l>A poeták lantjait:</l>
					<l>Vajon hát mért nem sziveli</l>
					<l>Az én lantom hangjait?</l>
					<l>Eratóm, te! silány lehetsz,</l>
					<l>Hogy kedvére szert nem tehetsz;</l>
					<l>S ha már úgy sem érdekled,</l>
					<l>Némulj el, - mit énekled?</l>
				</lg>
				<p>177. Dal.</p>
				<lg>
					<l>Olvastam én a verseket,</l>
					<l>Melyeket irt e hunn szűz;</l>
					<l>Szappho írt csak ilyeneket,</l>
					<l>Kiből Hella csudát űz:</l>
					<l>Szép, jó, nagy és kevésben sok</l>
					<l>Minden, a mit versbe fűz;</l>
					<l>Gondolati dicső sasok,</l>
					<l>Érzeménnye tiszta tűz.</l>
					<l>Ti, Minerva tanítványi,</l>
					<l>Nemetek fő ragyogványi!</l>
					<l>Kik irtok vagy irátok -</l>
					<l>Lantja homályt hoz rátok.</l>
				</lg>
				<p>178. Dal.</p>
				<lg>
					<l>Mint hűl s fűl a vér eremben,</l>
					<l>Mint szorongok s feszűlök;</l>
					<l>Mint borzadok tetememben,</l>
					<l>Mint kábúlok, szédülök! -</l>
					<l>Mert naponként közelebb hoz</l>
					<l>A sors az ő honjához.</l>
					<l>Kínjaimnak forrásához,</l>
					<l>Nyúgalmamnak sírjához.</l>
					<l>Napról-napra közelgetek</l>
					<l>A vad szívhez, kit szeretek;</l>
					<l>S ha ez még a régi lesz, -</l>
					<l>Ugy - életem végihez.</l>
				</lg>
				<p>179. Dal.</p>
				<lg>
					<l>Akkor, midőn felzavarta</l>
					<l>Keblemben a nyúgalmat,</l>
					<l>S bájaival kicsavarta</l>
					<l>Eszemtől a hatalmat;</l>
					<l>S nyájaskodó örömimet</l>
					<l>A porba leteperte,</l>
					<l>S fellengő szép reményimet</l>
					<l>Tekintete leverte;</l>
					<l>Hogy elvette mindenemet,</l>
					<l>És rabjává tett engemet,</l>
					<l>Harmadik ősz most lészen -</l>
					<l>Ölt volna meg egészen!</l>
				</lg>
				<p>180. Dal.</p>
				<lg>
					<l>Végtére hát elértelek,</l>
					<l>Édes hazám! tégedet?</l>
					<l>Végtére megnyerhettelek? -</l>
					<l>Itt csókolom földedet.</l>
					<l>Óh Hunnia! sínlettelek,</l>
					<l>Kedves honom, tégedet!</l>
					<l>Te, kit mindég sziveltelek,</l>
					<l>Nyisd meg anya-öledet! -</l>
					<l>Hogy elmentem, poklom valál:</l>
					<l>Jobb élet-e avagy halál,</l>
					<l>A mire most érkezem?</l>
					<l>Óh hazám! azt kérdezem.</l>
				</lg>
				<p>XIX. ÉNEK.</p>
				<lg>
					<l>Kellemek, a milyeneket</l>
					<l>Csak egyszer ád a bölcs ég;</l>
					<l>(Mert mint eddig ilyeneket</l>
					<l>Senkinek sem adott még,)</l>
					<l>És a melyek szerzésével,</l>
					<l>Míg e pompás egészet</l>
					<l>Létre hozta, sok kincsével</l>
					<l>Szegény lett a természet;</l>
				</lg>
				<lg>
					<l>Kellemek, a milyeneket</l>
					<l>Csak látunk és érezünk,</l>
					<l>S imádunk, mint isteneket,</l>
					<l>Óh! de meg nem nevezünk;</l>
					<l>Mert sem Flóra országában</l>
					<l>Színeik vagy képeik,</l>
					<l>Sem bár mely nyelv birtokában</l>
					<l>Nem lelődnek neveik.</l>
				</lg>
				<lg>
					<l>Test, a milyen nem iródott,</l>
					<l>Sem soha nem festődött,</l>
					<l>A milyen nem faragódott,</l>
					<l>Soha nem is képződött:</l>
					<l>Oly gyengéded, s mégis velős,</l>
					<l>Oly gömbölyű s oly teli,</l>
					<l>Oly könnyűded, s mégis erős,</l>
					<l>Oly hajlékony és deli.</l>
				</lg>
				<lg>
					<l>Melynek csuda szövevénye</l>
					<l>Liliom-hó s rózsa-láng,</l>
					<l>Melyből Amor boldog kénye</l>
					<l>Szemérmesen mosolyg ránk;</l>
					<l>Melynek minden mozdúlása,</l>
					<l>Fordúlása, helyzése,</l>
					<l>Új csudának támadása</l>
					<l>S új kellemek nemzése.</l>
				</lg>
				<lg>
					<l>Szemek, melyek ragyogása</l>
					<l>A napfényt megelőzi,</l>
					<l>Melyek édes hunyorgása</l>
					<l>A szíveket meggyőzi;</l>
					<l>Melyek száz kényt élesztenek</l>
					<l>És a vért felforralják,</l>
					<l>Halálos nyílt lövellenek</l>
					<l>És az észt megfagylalják.</l>
				</lg>
				<lg>
					<l>Tekintet, mely meghasítná</l>
					<l>A követ is élével,</l>
					<l>És az éjt megvilágítná</l>
					<l>S felderítné tűzével;</l>
					<l>Tekintet, mely meggyógyítná</l>
					<l>A halálos beteget</l>
					<l>S melegével meglágyítná</l>
					<l>A mereven hideget.</l>
				</lg>
				<lg>
					<l>Arcz, a melynek rózsáiban</l>
					<l>A szemérem mosolyog;</l>
					<l>Melynek minden vonásiban</l>
					<l>Amor szívet les és - fog.</l>
					<l>Ajak, azon megtestesűlt</l>
					<l>Szerelem-csók formája</l>
					<l>Melyet Amor ajkára szült</l>
					<l>Psyche bíborláng-szája.</l>
				</lg>
				<lg>
					<l>Haj, a melynek szőke selyme</l>
					<l>Ezer gyűrűt formáló,</l>
					<l>S az észnek oly veszedelme,</l>
					<l>Mint a halnak a háló.</l>
					<l>Kezek, kiknek tudományok</l>
					<l>Oly sokféle s olyan szép,</l>
					<l>S remek minden csinálmányok,</l>
					<l>Legyen az hang vagy írt kép.</l>
				</lg>
				<lg>
					<l>Kebel, melyen az életnek</l>
					<l>Legédesb reményei</l>
					<l>Mosolyogva integetnek,</l>
					<l>Hogy ott tellnek kedvei;</l>
					<l>A hol minden indulatok</l>
					<l>Kényeket kiélhetnék,</l>
					<l>Minden gondok és bánatok</l>
					<l>A Lethét fellelhetnék.</l>
				</lg>
				<lg>
					<l>Kebel, melynek látásában</l>
					<l>Minden csepp vér felfordúl,</l>
					<l>És szerelmes olvadtában</l>
					<l>A szív majd nem elcsordúl;</l>
					<l>Melynek fénylő gyöngy havában</l>
					<l>Amor magát rengeti;</l>
					<l>(Boldog szív, mely két halmában</l>
					<l>Kedve sírját lelheti!)</l>
				</lg>
				<lg>
					<l>Szemöldökök, a két szemnek</l>
					<l>Diadalmi boltjai;</l>
					<l>Lábak (ezen szép tetemnek</l>
					<l>Lebegő gyors szárnyai),</l>
					<l>Kiknek minden lépésével</l>
					<l>Szép, jó és nagy tétetik, -</l>
					<l>A tavasznak levegtével</l>
					<l>A virág így születik.</l>
				</lg>
				<lg>
					<l>Szív, a melyben a szerelem,</l>
					<l>Barátság és a szűzesség,</l>
					<l>Az alázat s tűredelem</l>
					<l>S az angyali kegyesség</l>
					<l>S minden erkölcs bámúlandó</l>
					<l>Egygyességben lakozik;</l>
					<l>Szív, mely erős és állandó -</l>
					<l>Soha meg nem változik.</l>
				</lg>
				<lg>
					<l>Elme, mely mint a napsugár</l>
					<l>Elhat minden mélységbe,</l>
					<l>S magasan és sebesen jár</l>
					<l>S nem jut soha kétségbe;</l>
					<l>Elme, mely az igazsághoz</l>
					<l>Szint oly bátran repűl fel,</l>
					<l>Mint a sas a napvilághoz,</l>
					<l>És soha nem csügged el.</l>
				</lg>
				<lg>
					<l>Lélek, milyen nem vala még</l>
					<l>Egy halandó hüvelyben;</l>
					<l>Óh dicsőség! oh istenség!</l>
					<l>E múlandó lepelben!</l>
					<l>Lélek, kinek bár hatalmát</l>
					<l>Eszemmel fel nem érem,</l>
					<l>De rajtam nyert diadalmát</l>
					<l>Érzi minden csepp vérem.</l>
				</lg>
				<lg>
					<l>Lélek, te ki a szíveket</l>
					<l>Folyó lánggá olvasztod,</l>
					<l>S a testektől a lelkeket</l>
					<l>Bájoddal elválasztod;</l>
					<l>Kinek minden indúlatja -</l>
					<l>De ki meri festeni,</l>
					<l>Vagy mely elme gondolhatja</l>
					<l>Azt, a mi oly isteni?</l>
				</lg>
				<lg>
					<l>Lélek, a ki Croesust tenne</l>
					<l>A nyomorúlt Irusból,</l>
					<l>Ki által tán Caesar lenne</l>
					<l>Catóból és Brutusból;</l>
					<l>A ki könnyen hihetőkké</l>
					<l>Teszi Plato álmait,</l>
					<l>S Amornak elvehetőkké</l>
					<l>Csélcsap lenge szárnyait;</l>
				</lg>
				<lg>
					<l>Ki egészen kimeríti</l>
					<l>Az érzemény forrását</l>
					<l>És magával békeríti</l>
					<l>Reményeink járását;</l>
					<l>S a szívnek megtapogatja</l>
					<l>Leggyengédebb hurjait,</l>
					<l>S bájával kicsalogatja</l>
					<l>Legtitkosabb hangjait;</l>
				</lg>
				<lg>
					<l>Ki beszíjja életünket</l>
					<l>És a szívet elnyeli,</l>
					<l>S megragadván a lelkünket,</l>
					<l>Az égbe felemeli;</l>
					<l>A ki saját erejében</l>
					<l>Elég maga magának,</l>
					<l>S még sem kevély érzésében</l>
					<l>Hatalma nagyságának.</l>
				</lg>
				<lg>
					<l>Ének, melyben magát az ész</l>
					<l>Gyönyörködve megissza,</l>
					<l>S józansága könnyen s úgy vész,</l>
					<l>Hogy soha nem tér vissza!</l>
					<l>Ének, melynek zengésére</l>
					<l>Theba meg felépülne,</l>
					<l>Mely leszáll a szív mélyére,</l>
					<l>Hogy - egy bölcs megőrülne; -</l>
				</lg>
				<lg>
					<l>Melynek hangja ömledezvén,</l>
					<l>Megenyhűl a fájdalom,</l>
					<l>(Hajh! érzettem, jól tudom én!)</l>
					<l>S mosolyog a síralom;</l>
					<l>Melynek édes hangjaiban</l>
					<l>A bú magát felejti;</l>
					<l>Melyben még száz olyan báj van,</l>
					<l>Hogy azt szó ki nem ejti.</l>
				</lg>
				<lg>
					<l>Táncz, a melynek kellemeit</l>
					<l>Még Medina sem birja,</l>
					<l>Melynek gyönyörűségeit</l>
					<l>Le Apollo sem írja;</l>
					<l>Hol a lábak oly ékesen</l>
					<l>Rajzolják a hangokat,</l>
					<l>És minden tag oly édesen</l>
					<l>Késéri a lábakat;</l>
				</lg>
				<lg>
					<l>Táncz, a melynek látására</l>
					<l>Minden csepp vér felzendűl</l>
					<l>S kész mindennek dúlására,</l>
					<l>S minden szív-húr megpendűl;</l>
					<l>Táncz, a melynek érzésére</l>
					<l>Az öt érzék nem elég,</l>
					<l>S tökélletes értésére</l>
					<l>Ötször öt is kevés még.</l>
				</lg>
				<lg>
					<l>Nagylelküség és méltóság,</l>
					<l>Melyben nincsen büszkeség;</l>
					<l>Lélekbeli való jóság,</l>
					<l>Melyben nincsen gyengeség;</l>
					<l>Elevenség és nyájasság,</l>
					<l>Melyben nincsen feslettség;</l>
					<l>Serénység és szorgalmasság -</l>
					<l>Mindenre rá-termettség.</l>
				</lg>
				<lg>
					<l>Ezek azok - a bűbájok,</l>
					<l>Kik engem meggyőzének,</l>
					<l>Hol van egy bölcs? - nézzen rájok -</l>
					<l>S mondjon engem gyengének.</l>
					<l>Ezek azok, - hol van a ki</l>
					<l>Rabja nem lesz ezeknek?</l>
					<l>Álljon elő hát valaki</l>
					<l>Czéhéből a bölcseknek.</l>
				</lg>
				<p>181. Dal.</p>
				<lg>
					<l>Egek! már ily nagy ideje,</l>
					<l>Hogy elmém őt képezi;</l>
					<l>Immár három esztendeje,</l>
					<l>Hogy szívem őt érezi;</l>
					<l>Hogy áldozok és éneklek,</l>
					<l>Álmadozom és írok,</l>
					<l>Hogy könyörgök és esdeklek,</l>
					<l>Imádkozom és sírok;</l>
					<l>Hogy tékozlom szép erőmet</l>
					<l>S vesztegetem szép időmet,</l>
					<l>Hogy emésztem lelkemet, -</l>
					<l>S még sem szán ő engemet!</l>
				</lg>
				<p>182. Dal.</p>
				<lg>
					<l>Amott látom domborodni</l>
					<l>Nagy-Somlónak kalapját;</l>
					<l>Amott, jobbról, nyálasodni</l>
					<l>A Marczalnak iszapját;</l>
					<l>A felhőben merőn ott áll</l>
					<l>A sümeghi vár foka;</l>
					<l>A Bakonyból ott kandikál</l>
					<l>Tátikának homloka;</l>
					<l>S a tündérnek lakóhelye,</l>
					<l>Kínaimnak a műhelye,</l>
					<l>A kék gőzben ott borong -</l>
					<l>Kebelem, hajh! mint szorong.</l>
				</lg>
				<p>183. Dal.</p>
				<lg>
					<l>Jól tudom én, mit kellene</l>
					<l>Cselekednem ő vele,</l>
					<l>S kívánságom bétellene,</l>
					<l>Szikrát fogna kebele:</l>
					<l>Meg kell vetni! ezt tanítja</l>
					<l>A szerelem mestere;</l>
					<l>A megvetés, azt állítja,</l>
					<l>A szív legjobb fegyvere;</l>
					<l>Mert a gőgös nem nézheti,</l>
					<l>Ha valaki őt megveti: -</l>
					<l>De hajh! ezt nem tehetem, -</l>
					<l>Mert őt másként szeretem.</l>
				</lg>
				<p>184. Dal.</p>
				<lg>
					<l>Láttam ismét! - a régi ő, -</l>
					<l>Szép ő most is, sőt még szebb még,</l>
					<l>Megérlelvén őt az idő -</l>
					<l>Gőgösebb is tán, mint rég!</l>
					<l>Miként nőttek szépségei, -</l>
					<l>Nőni fognak szerelmim!</l>
					<l>Százszor többek kellemei,</l>
					<l>Többek lesznek gyötrelmim!</l>
					<l>Alig esmert meg engemet,</l>
					<l>S észrevévén inségemet,</l>
					<l>Öszvecsapta kezeit -</l>
					<l>S lesütötte szemeit.</l>
				</lg>
				<p>185. Dal.</p>
				<lg>
					<l>Mint reszkettem, borzadoztam,</l>
					<l>Lépésem mint őgyelgett</l>
					<l>Mint szorongtam, fúladoztam,</l>
					<l>Lelkem miként szédelgett;</l>
					<l>Pozsgott a vér ereimben,</l>
					<l>Keblem vadúl háborgott;</l>
					<l>Sós könny forrott szemeimben,</l>
					<l>S a szív bennem csikorgott,</l>
					<l>Midőn mentem ő hozzája; -</l>
					<l>De hogy mézes rózsa-szája</l>
					<l>Édesdeden üdvezlett -</l>
					<l>Lelkem sokkal könnyebb lett.</l>
				</lg>
				<p>186. Dal.</p>
				<lg>
					<l>Hajh! kemény ő s érzéketlen,</l>
					<l>Most is dúlja életem;</l>
					<l>Kínaimban telhetetlen -</l>
					<l>De őt mégis szeretem.</l>
					<l>Egész létem vele teli,</l>
					<l>S a míg vérem meg nem hűl,</l>
					<l>Őt szereti s őt tiszteli</l>
					<l>Szívem s elmém egyedűl.</l>
					<l>Csak a vége életemnek</l>
					<l>Lesz határa szerelmemnek;</l>
					<l>S ha síromon túl sincs vég,</l>
					<l>Szeretem őt ott is még!</l>
				</lg>
				<p>187. Dal.</p>
				<lg>
					<l>Óh természet! mit vétettem?</l>
					<l>Mért lehetsz ily mostoha?</l>
					<l>Anya! meg nem érdemlettem</l>
					<l>Ezt a sorsot én soha.</l>
					<l>Mért vonál ki hát engemet</l>
					<l>A nemlétnek méhéből,</l>
					<l>Ha kizárod kebelemet</l>
					<l>Emlőidnek teljéből? -</l>
					<l>Vajh! mért adtál ilyen szívet,</l>
					<l>Imígy érzőt s ilyen hívet,</l>
					<l>Ha nincs szív, mely szeresse</l>
					<l>S érzelmivel tölthesse?</l>
				</lg>
				<p>188. Dal.</p>
				<lg>
					<l>Mondd meg, Zephyr, mi dolgod van</l>
					<l>A szűz kebel leplében?</l>
					<l>Mit legyezgetsz? mi van ottan,</l>
					<l>A szép kebel völgyében? -</l>
					<l>Amor van ott bizonyosan,</l>
					<l>S ott békével szendereg;</l>
					<l>S azt vélvén, hogy anyjánál van,</l>
					<l>A gőgöst nem sebzi meg.</l>
					<l>Ne, óh, Zephyr! ne legyezd őt,</l>
					<l>A hüvedben ott szendergőt!</l>
					<l>Hadd ébredjen egyszer már!</l>
					<l>Szívem immár oly rég vár.</l>
				</lg>
				<p>189. Dal.</p>
				<lg>
					<l>Jól látja ő, mint hervadok,</l>
					<l>És jól tudja, mi hervaszt;</l>
					<l>Jól látja ő, mint lankadok,</l>
					<l>S ő kaczagja talán azt? -</l>
					<l>Vagy segítsd ki lánczaiból,</l>
					<l>Óh bölcseség, szívemet!</l>
					<l>Vagy csald hát ki sánczaiból</l>
					<l>Lantom, ellenségemet! -</l>
					<l>De hiába fohászkodom,</l>
					<l>Haszontalan rimánykodom:</l>
					<l>A halál lesz oltalmam,</l>
					<l>S csak a sírban nyúgalmam.</l>
				</lg>
				<p>190. Dal.</p>
				<lg>
					<l>A vad szívet irgalomra</l>
					<l>S tán szerelemre birom,</l>
					<l>És szert teszek nyúgalomra,</l>
					<l>Ha érzelmim leirom:</l>
					<l>Nyomorúlt! így gondolkoztam,</l>
					<l>S írtam e bús verseket;</l>
					<l>Hajh! de szörnyen csalatkoztam -</l>
					<l>Szélnek írtam ezeket!</l>
					<l>Dicsőítő gondolatok!</l>
					<l>Bálványozó indúlatok!</l>
					<l>Kiáltástok fel nem hat -</l>
					<l>Káiné az áldozat.</l>
				</lg>
				<p>XX. ÉNEK.</p>
				<lg>
					<l>Most már tudom, mit cselekszik</l>
					<l>Amor ezen világban;</l>
					<l>Most már tudom, miként fekszik</l>
					<l>A féreg a virágban;</l>
					<l>Miként emel magunk felé,</l>
					<l>S magunk alá miként nyom,</l>
					<l>Mihelyt magát befészkelé</l>
					<l>A szerelem - most tudom:</l>
				</lg>
				<lg>
					<l>Mi a szivnek üressége,</l>
					<l>Melyet meg nem tölthetni;</l>
					<l>Mi a szívnek telisége,</l>
					<l>Melyet ki nem önthetni;</l>
					<l>Mi a szívnek kivánsága,</l>
					<l>Melyet el nem fojthatni;</l>
					<l>Mi a lélek szomjúsága,</l>
					<l>Melyet el nem olthatni;</l>
				</lg>
				<lg>
					<l>Mi a lélek lankadása</l>
					<l>És a fejnek csüggése;</l>
					<l>Mi a testnek hervadása</l>
					<l>És az élet tünése; -</l>
					<l>Hogy örömink csak árnyékok,</l>
					<l>Kedvünket nem tölthetik;</l>
					<l>S reményink vízbuborékok; -</l>
					<l>Boldog, ki nem születik.</l>
				</lg>
				<p>191. Dal.</p>
				<lg>
					<l>A számtalan félelmekből</l>
					<l>Az vala leggyötrelmesb,</l>
					<l>A számtalan gyötrelmekből</l>
					<l>Az vala legsérelmesb,</l>
					<l>Hogy én őtet így szeretem,</l>
					<l>S őt majd más is szereti;</l>
					<l>De én őt el nem nyerhetem,</l>
					<l>S más majd még elnyerheti!</l>
					<l>Hála légyen csillagomnak!</l>
					<l>Vége már ez egy kínomnak:</l>
					<l>Szíve szint oly szabad még,</l>
					<l>A mily szabad volt mindég.</l>
				</lg>
				<p>192. Dal.</p>
				<lg>
					<l>Vajjon mire magyarázzam</l>
					<l>E homályos titkokat,</l>
					<l>Ne talántán elhibázzam</l>
					<l>Azoknak mivoltokat? -</l>
					<l>Ugy magába vonja magát,</l>
					<l>Üldögel és fanyalog;</l>
					<l>Lecsüggeszti fejét, nyakát,</l>
					<l>Ugy búsong és andalog? -</l>
					<l>S mint a köd az ég tisztáját,</l>
					<l>Ugy borítja szép arczáját</l>
					<l>Egy lankadó halványság -</l>
					<l>Mi ez, ha nem kivánság?</l>
				</lg>
				<p>193. Dal.</p>
				<lg>
					<l>Akárhogy van, de kínaim</l>
					<l>Nincsenek már kedvére,</l>
					<l>És esdeklő panaszaim</l>
					<l>Elhatottak szívére:</l>
					<l>Olyan mélyen gondolkodik</l>
					<l>S rám mereszti szemeit;</l>
					<l>Gyakran sohajt s fohászkodik</l>
					<l>És tördeli kezeit;</l>
					<l>Társaságba általl menni,</l>
					<l>Csak magával kiván lenni;</l>
					<l>Gyakran dagad kebele -</l>
					<l>Mind ez minek a jele?</l>
				</lg>
				<p>194. Dal.</p>
				<lg>
					<l>Oly kedvetlen s nyughatatlan,</l>
					<l>Sokszor köny jő szemébe;</l>
					<l>Bizonyos és csalhatatlan:</l>
					<l>Amor szökött szivébe.</l>
					<l>Hogy kiván ő, hogy szeret ő,</l>
					<l>Ennyit tehát tudnánk már -</l>
					<l>De kit? - Hajh! itt a bökkenő,</l>
					<l>A titok, mely annyit zár.</l>
					<l>Ah! hogy lelkem felderüljön,</l>
					<l>Hogy tetemem felépüljön.</l>
					<l>Hogy szívemben békesség</l>
					<l>Legyen - sok kell ahhoz még.</l>
				</lg>
				<p>195. Dal.</p>
				<lg>
					<l>Bízakodó reményekkel</l>
					<l>Közelíték hozzája,</l>
					<l>És epedő bús szemekkel</l>
					<l>Tekintettem reája;</l>
					<l>És szép kezét megcsókolám,</l>
					<l>(A szerelem vakmerő)</l>
					<l>Miért oly bús, tudakolám, -</l>
					<l>Pirúlt, de nem szóllott ő;</l>
					<l>De képe megháborodván</l>
					<l>És leplével viaskodván</l>
					<l>Hullámozó kebele -</l>
					<l>Elegendőt felele.</l>
				</lg>
				<p>196. Dal.</p>
				<lg>
					<l>Mind ez vissza nem adhatja</l>
					<l>Még nyúgalmát lelkemnek;</l>
					<l>Mind ez meg nem gyógyíthatja</l>
					<l>Nyavalyáját szívemnek;</l>
					<l>Erre búm még el nem tünik,</l>
					<l>Melyben oly rég borongok,</l>
					<l>S a háború meg nem szünik,</l>
					<l>Melyben oly rég szorongok.</l>
					<l>E szikrája a reménynek,</l>
					<l>Egy csalóka tüneménynek</l>
					<l>Szemfényvesztő látszatja,</l>
					<l>Szívemet megcsalhatja.</l>
				</lg>
				<p>197. Dal.</p>
				<lg>
					<l>A reménység és félelem</l>
					<l>Hányja-veti szívemet, -</l>
					<l>Szűnj meg! szűnj meg, óh szerelem,</l>
					<l>Végezd kínos ügyemet!</l>
					<l>Ha reményem így súgárzik,</l>
					<l>S mégis félek, hogy megcsal, -</l>
					<l>A menny s pokol itt határzik</l>
					<l>Ezen ponton egymással.</l>
					<l>Így rettegvén reményeim,</l>
					<l>Így remélvén félelmeim,</l>
					<l>Mennynek, földnek istene!</l>
					<l>Mely vad kín ez, mely fene!</l>
				</lg>
				<p>198. Dal.</p>
				<lg>
					<l>Sokat mondtam szépségéről</l>
					<l>Kedves ellenségemnek;</l>
					<l>Sokat mondtam inségéről</l>
					<l>Búba merűlt szívemnek;</l>
					<l>De mind ez a keserveknek,</l>
					<l>(Tudja szívem tájéka)</l>
					<l>S az isteni kellemeknek</l>
					<l>Még csak nem is árnyéka.</l>
					<l>Bájainak seregéből,</l>
					<l>Kínaimnak ezeréből,</l>
					<l>Csak parányit festhettem:</l>
					<l>Mert szót, színt nem lelhettem.</l>
				</lg>
				<p>199. Dal.</p>
				<lg>
					<l>A titok kinyilatkozott:</l>
					<l>Szeret, - de nem engemet!</l>
					<l>Nem érettem sohajtozott -</l>
					<l>Fojtsd meg, óh kín! szívemet!</l>
					<l>Boldogtalan indúlatok,</l>
					<l>Melyek létet adátok, -</l>
					<l>Emlők, a kik tápláltatok,</l>
					<l>Nézzétek itt munkátok! -</l>
					<l>Nyílj meg, óh föld! - szakadj rám, ég!</l>
					<l>E pontban itt hadd legyen vég:</l>
					<l>S te, ki megölsz, vad lélek!</l>
					<l>Légy boldog! - ha nem élek.</l>
				</lg>
				<p>200. Dal.</p>
				<lg>
					<l>Elmégy tehát, szegény lélek,</l>
					<l>Oh te példa nélkül hív! -</l>
					<l>Eredj! jobb lesz, ha nem élek, -</l>
					<l>Halj, óh halj meg, kinos szív! -</l>
					<l>Ha nem szánta bal sorsomat,</l>
					<l>S meg nem indúlt kinomon:</l>
					<l>Hadd csúfolja halálomat,</l>
					<l>Hadd tipródjék síromon.</l>
					<l>Eredj, lélek! - halj meg, ó szív!</l>
					<l>Te utolsó cseppedig hív! -</l>
					<l>Vad kedvéhez tedd ezt még -</l>
					<l>Vajha tetted volna rég!</l>
				</lg>
				<p>XXI. ÉNEK</p>
				<p>(Töredék)</p>
				<lg>
					<l>Csörgő patak! életemnek</l>
					<l>Mint az hajdan foly vala,</l>
					<l>Igaz képe, míg mellemnek</l>
					<l>Szabad volt bal oldala;</l>
					<l>Oh te! kinek gyöpös partján</l>
					<l>Jár és nyugszik gyakorta,</l>
					<l>A vad tündér, a ki nem szán,</l>
					<l>S életem letiporta.</l>
				</lg>
				<lg>
					<l>Kinek folyó tükörében</l>
					<l>Lelé csak mássát a test,</l>
					<l>Melyet egész szépségében</l>
					<l>Senki soha le nem fest;</l>
					<l>Óh te! kinek siralmimmal</l>
					<l>Szaporodott folyása,</l>
					<l>És panaszos hangjaimmal</l>
					<l>Elegyedett zúgása! -</l>
				</lg>
				<lg>
					<l>Százados tölgy! te ki épen</l>
					<l>Állasz itt még, noha vén,</l>
					<l>Tiszteletre méltóképpen</l>
					<l>A mezőnek közepén;</l>
					<l>Te, az idők repűltében</l>
					<l>Annyi szélvész játéka,</l>
					<l>S oly sok nyárnak hévségében</l>
					<l>Annyi vándor árnyéka!</l>
				</lg>
				<lg>
					<l>Óh te! kihez támaszkodva</l>
					<l>A gyönyörű fáradt test,</l>
					<l>Szép s nagy lelke gondolkodva</l>
					<l>Nézte, mely szép a napest;</l>
					<l>Kinek csipkés leveleit</l>
					<l>Sohajtásim ingatták,</l>
					<l>Kinek erős gyökereit</l>
					<l>Bús könnyeim itatták!</l>
				</lg>
				<lg>
					<l>Te árnyékos, hüves erdő!</l>
					<l>Annyi madár tanyája;</l>
					<l>Kit gyakorta megkeres ő,</l>
					<l>Szívem kedves kányája;</l>
					<l>Te, kit szava víg hangzattal</l>
					<l>Oly sokszor meglelkesít,</l>
					<l>És elméje gondolattal</l>
					<l>Oly bőven megnépesít.</l>
				</lg>
				<lg>
					<l>Kinek zengő homályában</l>
					<l>A bús annyit tévelygett,</l>
					<l>Midőn párja birtokában</l>
					<l>Minden madár enyelgett;</l>
					<l>S a természet emlőiből,</l>
					<l>Ki mindent élésre hítt,</l>
					<l>S az állatok örömiből</l>
					<l>A bús szív csak mérget szítt.</l>
				</lg>
				<p>MÁSODIK RÉSZ.</p>
				<p>A BOLDOG SZERELEM.</p>
				<p>L’amour est notre vie: oui, vivre c’est aimer,
                    C’est rendre un autre heureux, et c’est l’être soi-même</p>
				<p>Bernis.</p>
				<p>Enchainés à la fois par l’hymen et l’amour,
                    Couple d’époux amants, quel bonheur est le nôtre!</p>
				<p>Helvetius.</p>
				<p>1. Dal.</p>
				<lg>
					<l>Halljátok! kik esmerétek</l>
					<l>Keserveit éltemnek,</l>
					<l>Kik szántatok s részt vevétek</l>
					<l>Gyötrelmiben szívemnek:</l>
					<l>Örűljetek, hiv barátok!</l>
					<l>Boldoggá lett éltemen,</l>
					<l>Áldássá lön a vad átok,</l>
					<l>Mely függ vala szívemen;</l>
					<l>Haljad s érezd, föld s levegő!</l>
					<l>Enyém! Enyém örökre ő! -</l>
					<l>Hálá, Lízám, szívednek!</l>
					<l>Sorsom! rendelésednek!</l>
				</lg>
				<p>2. Dal.</p>
				<lg>
					<l>Musám te! ki zokogással</l>
					<l>Töltéd a természetet,</l>
					<l>Töltsd most örömkiáltással</l>
					<l>Napnyúgotot-keletet!</l>
					<l>Patak! ittad siralmimat?</l>
					<l>Most örömim könnyét idd! -</l>
					<l>Zephyr! hordtad panaszimat?</l>
					<l>Most örömöm hangját vidd! -</l>
					<l>Amor látván hívségemet,</l>
					<l>Üdvezíté szerelmemet:</l>
					<l>Az égbe felemele,</l>
					<l>Hol Psyche van ő vele.</l>
				</lg>
				<p>3. Dal.</p>
				<lg>
					<l>Vétettem én, mondván, hogy jég</l>
					<l>Isteni jó s nagy szive;</l>
					<l>Szeretett ő engem mindég,</l>
					<l>Hívem volt, mint én híve;</l>
					<l>Egymást látván, legottan már</l>
					<l>Egy úton járt érzésünk;</l>
					<l>Rossz emberek (sok sziv így jár!)</l>
					<l>Gátlák ölelkezésünk:</l>
					<l>Szívem lángját kikémlelték,</l>
					<l>Szerencsémet irigyelték,</l>
					<l>Rágalmazták lángomat, -</l>
					<l>És megásták poklomat.</l>
				</lg>
				<p>4. Dal.</p>
				<lg>
					<l>Ti, a sorsnak ostorai,</l>
					<l>Jó hír s névnek férgei,</l>
					<l>Társaságnak sátánjai,</l>
					<l>A sziveknek mérgei,</l>
					<l>Becsületnek gyilkossai,</l>
					<l>Az erkölcsnek gyötrelmi,</l>
					<l>Az ifjúság áspissai,</l>
					<l>Teremtésnek fertelmi, -</l>
					<l>Töpörödött boszorkányok!</l>
					<l>Néktek most már füttyöt hányok:</l>
					<l>Károgjatok bár, nem árt,</l>
					<l>Nyelvetek nem tehet kárt.</l>
				</lg>
				<p>5. Dal.</p>
				<lg>
					<l>Kivált, ragyás, aszott bagoly,</l>
					<l>Te, az erkölcs Parcája,</l>
					<l>Ki mindent megrágsz, mint a moly,</l>
					<l>Belzebubnak kajlája!</l>
					<l>Ki csak alig mozogsz immár,</l>
					<l>Nyelved mégis kerepel,</l>
					<l>Kit a pokol nyilt öllel vár,</l>
					<l>S ha mégy, - bezzeg ünnepel,</l>
					<l>Pondró-nyelved csak turkáljon,</l>
					<l>Szívnek vermet csak áskáljon, -</l>
					<l>Banya! most már nevetlek</l>
					<l>S mind örökre megvetlek.</l>
				</lg>
				<p>6. Dal.</p>
				<lg>
					<l>Ti, kik kivűl úgy fázátok</l>
					<l>A szerelem jegétől,</l>
					<l>Midőn belől lángolátok</l>
					<l>Ugyan annak tüzétől,</l>
					<l>Szomjúzátok, éhezétek, -</l>
					<l>S gyötrelmiben éltemnek</l>
					<l>Már szinte megdermedétek,</l>
					<l>Érzeményi szívemnek!</l>
					<l>Lakozzatok az örömben,</l>
					<l>Melyet Amor nem külömben</l>
					<l>Ád néktek, mint azokat</l>
					<l>A mélyen fájt kínokat.</l>
				</lg>
				<p>7. Dal.</p>
				<lg>
					<l>Ti, kik szívem fájdalmával</l>
					<l>Szövetkezve valátok,</l>
					<l>S mindent a bú fátyolával</l>
					<l>Beborítva látátok,</l>
					<l>S minden tárgyból körűltetek</l>
					<l>Gyötrelmeket fonátok,</l>
					<l>Szépből s jóból előttetek</l>
					<l>Keserveket szívátok, -</l>
					<l>Elmém munkás rajzatai!</l>
					<l>Érzelmim hű barátjai!</l>
					<l>Most örömre menjetek</l>
					<l>S mindenről azt szedjetek.</l>
				</lg>
				<p>8. Dal.</p>
				<lg>
					<l>Fájdalmimban átkoztalak,</l>
					<l>Midőn kínzád kebelem;</l>
					<l>Dicsérlek most és áldalak,</l>
					<l>Boldogító Szerelem!</l>
					<l>Kifizetéd uzsorával</l>
					<l>Sérelmiért szivemet,</l>
					<l>A boldogság méz-árjával</l>
					<l>Borítván el létemet:</l>
					<l>Már majd alig viselhetem, -</l>
					<l>Öröm minden lehelletem, -</l>
					<l>Nappalom és éjjelem, -</l>
					<l>Áldott légy, óh Szerelem!</l>
				</lg>
				<p>9. Dal.</p>
				<lg>
					<l>A természet kebelében,</l>
					<l>Erdőnek homályában,</l>
					<l>A tavasznak örömében,</l>
					<l>Virágok illatjában,</l>
					<l>A pataknak csörgésében,</l>
					<l>Pacsirtáknak szavában,</l>
					<l>Fülemilék énekében,</l>
					<l>És gerliczék csókjában, -</l>
					<l>A mit lelkem titkon sejtett,</l>
					<l>Mind igazság s valóság lett;</l>
					<l>Mind világos érzemény</l>
					<l>S teljesedett szép remény.</l>
				</lg>
				<p>10. Dal.</p>
				<lg>
					<l>Minekután a kezünket,</l>
					<l>(Áldott, dicső ünnepnap!)</l>
					<l>Mint isten már rég szivünket,</l>
					<l>Öszveköté a főpap,</l>
					<l>Hajh! mi történt akkor velünk!</l>
					<l>Mint szédelgett az agyunk!</l>
					<l>Miként feszűlt s fúlt kebelünk, -</l>
					<l>Nem tudánk, mikép vagyunk:</l>
					<l>Megakadott lélekzetünk,</l>
					<l>Elfúl, véltük, az életünk, -</l>
					<l>A pamlagra hanyatlánk -</l>
					<l>Halált vélénk jönni ránk.</l>
				</lg>
				<p>11. Dal.</p>
				<lg>
					<l>Soká fel nem támadhatott</l>
					<l>Lelkünk részegségéből.</l>
					<l>Enyém s tied hallatszhatott</l>
					<l>Csak a csókok neszéből;</l>
					<l>S midőn aztán tört hangzatban</l>
					<l>Ő énnekem így beszél;</l>
					<l>«Egy imilyen pillantatban</l>
					<l>A szív - századokat él! -»</l>
					<l>Újra záporként esének</l>
					<l>Gyöngyhavára kebelének</l>
					<l>Örömimnek tüzei</l>
					<l>S örömimnek cseppjei.</l>
				</lg>
				<p>12. Dal.</p>
				<lg>
					<l>Eltörlötték inségemet</l>
					<l>Az örömek kinn és benn:</l>
					<l>Úgy élem most életemet,</l>
					<l>Mint a gyermek az ölben;</l>
					<l>Örömadás, örömvétel, -</l>
					<l>Kedvünket így cseréljük;</l>
					<l>Egy perczenet sem illant el</l>
					<l>A nélkül, hogy ne éljük.</l>
					<l>Nem cserélnék koronákkal,</l>
					<l>Sőt magával mennyországgal,</l>
					<l>Ha már itt is égig hág</l>
					<l>Az emberi boldogság.</l>
				</lg>
				<p>13. Dal.</p>
				<lg>
					<l>A kínokról beszélgetnénk,</l>
					<l>Melyek tépték keblemet,</l>
					<l>Míglen öszvekerűlhetnék,</l>
					<l>S kitanúlta szívemet; -</l>
					<l>S könnyei megáradának</l>
					<l>Földre szegzett szemének,</l>
					<l>És rózsáin arczájának</l>
					<l>Tündökölve függének.</l>
					<l>Fájt angyali jó szivének,</l>
					<l>Hogy viperák beszédjének</l>
					<l>Oly sokáig hihetett,</l>
					<l>S majd áldozat lehetett.</l>
				</lg>
				<p>14. Dal.</p>
				<lg>
					<l>Ő is engem rég szeretvén</l>
					<l>Szívbéli vonszódásból,</l>
					<l>Sokat szenved szintúgy, mint én,</l>
					<l>Csakhogy külön forrásból;</l>
					<l>De megbocsát mind azoknak,</l>
					<l>Kik méreggel itatták,</l>
					<l>Megbocsát a Júdásoknak,</l>
					<l>Kik szivünket szaggatták.</l>
					<l>Míg vize lesz a tengernek,</l>
					<l>Ember lészen az embernek</l>
					<l>(Ádám ólta így vala)</l>
					<l>Ördöge vagy angyala.</l>
				</lg>
				<p>15. Dal.</p>
				<lg>
					<l>Eddig a bú fellegével</l>
					<l>Volt minden béterítve,</l>
					<l>És az élet csömörével</l>
					<l>Minden egybe vegyítve:</l>
					<l>A madarak örömdala,</l>
					<l>A természet élete,</l>
					<l>Minden - nékem csak kín vala,</l>
					<l>És méreggel étete;</l>
					<l>De most minden örömöt ád!</l>
					<l>Az is, ez is, a te munkád,</l>
					<l>Lizám! Napja létemnek,</l>
					<l>Istennéje szívemnek.</l>
				</lg>
				<p>16. Dal.</p>
				<lg>
					<l>Más a világ ábrázatja,</l>
					<l>Másként látnak szemeim;</l>
					<l>Más a dolgok folyamatja,</l>
					<l>Más hangúak verseim;</l>
					<l>Mások éltem érezeti,</l>
					<l>Más alakja testemnek,</l>
					<l>Mások lelkem repűleti,</l>
					<l>Más aránya létemnek;</l>
					<l>Más most egész természetem; -</l>
					<l>Mert szeretek s szerettetem;</l>
					<l>Másként jár most az idő,</l>
					<l>Miólta már enyém ő.</l>
				</lg>
				<p>17. Dal.</p>
				<lg>
					<l>Nézd e rózsát bimbójában,</l>
					<l>Kebele még bezárva! -</l>
					<l>Nézd emezt itt virágában,</l>
					<l>Kebele már kitárva! -</l>
					<l>Olyan valál, szép kedvesem,</l>
					<l>A leányi pártában;</l>
					<l>Ilyen vagy most, szerelmesem,</l>
					<l>Hymen nyoszolyájában;</l>
					<l>S ennek itt már húll levele,</l>
					<l>Teli maggal a kebele;</l>
					<l>Ha ilyen lész, legszebb lész,</l>
					<l>Ámbár rózsád oda vész.</l>
				</lg>
				<p>18. Dal.</p>
				<lg>
					<l>Tiéd minden gondolatja</l>
					<l>És értelme lelkemnek;</l>
					<l>Tiéd minden indúlatja</l>
					<l>S érzeménye szívemnek;</l>
					<l>Tiéd minden kivánatom,</l>
					<l>Tehetségem és erőm;</l>
					<l>Tiéd minden akaratom,</l>
					<l>Téteményem és időm;</l>
					<l>Tiéd vagyok mindenemmel,</l>
					<l>Mind lelkemmel mind testemmel,</l>
					<l>Ébren úgy mint álmomban,</l>
					<l>Éltemben mint holtomban.</l>
				</lg>
				<p>19. Dal.</p>
				<lg>
					<l>Egymás mellett be szépen áll,</l>
					<l>Egymást által ölelve,</l>
					<l>E gyengéded két rózsaszál,</l>
					<l>Bimbójából feselve!</l>
					<l>Milyen szépen indúlának</l>
					<l>Itt egygyütt virágozni!</l>
					<l>Miként öszvehajúlának,</l>
					<l>Lenni, múlni, magozni! -</l>
					<l>De a kertész eljövendő,</l>
					<l>S más karóhoz elkötend ő,</l>
					<l>Szegény rózsák, titeket,</l>
					<l>Mint a sors sok szíveket!</l>
				</lg>
				<p>20. Dal.</p>
				<lg>
					<l>Néha, midőn mellettem ül,</l>
					<l>S ereimben a vér forr,</l>
					<l>S kivántában keblem feszül,</l>
					<l>Imígy esdek én sokszor:</l>
					<l>«Adj egy csókot, adj te kedves,</l>
					<l>De hosszút ám s édeset,</l>
					<l>Éles legyen, tüzes, nedves -</l>
					<l>Fájjon is egy keveset! -»</l>
					<l>S ha oda hág az érzemény,</l>
					<l>Honnan tovább nincsen remény, -</l>
					<l>Vajha ezer határnál,</l>
					<l>Halál, egyszer ott várnál!</l>
				</lg>
				<p>21. Dal.</p>
				<lg>
					<l>Eddig csak bús henyélésben</l>
					<l>Múlt életem ideje;</l>
					<l>Sorvadt a sok epedésben</l>
					<l>Csontom s agyam veleje;</l>
					<l>De megtérvén most már béke</l>
					<l>S nyúgodalma szívemnek,</l>
					<l>Ujjúl ismét tehetsége</l>
					<l>És ereje lelkemnek:</l>
					<l>Buzog ismét ifjúságom;</l>
					<l>Munkál s teremt valóságom;</l>
					<l>Mert van tárgya éltemnek,</l>
					<l>Birodalma szívemnek.</l>
				</lg>
				<p>22. Dal.</p>
				<lg>
					<l>A tudomány és dicsőség</l>
					<l>Mindent igért czéljánál,</l>
					<l>Az ember, e lelkes por, még</l>
					<l>Mindenkor csak szomjan áll:</l>
					<l>Mert erejét s tehetségét</l>
					<l>Ott csak nőni érezi;</l>
					<l>De nyúgalmát s békességét</l>
					<l>Mind ez meg nem szerezi: -</l>
					<l>Csak szerencsés szerelmében,</l>
					<l>Hogy úgy él, mint bölcsőjében</l>
					<l>A gondatlan csecsemő,</l>
					<l>Teljes nyugodt s boldog ő.</l>
				</lg>
				<p>23. Dal.</p>
				<lg>
					<l>Midőn gyermek-időnk elmúlt,</l>
					<l>S agyba, mellbe a gond gyűl,</l>
					<l>Életünk, hajh! be nyomorúlt</l>
					<l>Egy osztozó szív nélkül! -</l>
					<l>Szánlak, leány! szánlak, legény!</l>
					<l>Kit a sors ily átka nyom;</l>
					<l>Egyedül vagy, óh te szegény!</l>
					<l>Csömör élted s únalom:</l>
					<l>Mert egy ember még csak egy fél, -</l>
					<l>És egészen csak akkor él,</l>
					<l>(Akárki bár mit beszél,)</l>
					<l>Midőn két szív egybekél.</l>
				</lg>
				<p>24. Dal.</p>
				<lg>
					<l>Szinte már majd öszvecsaptak</l>
					<l>Az inségnek árjai</l>
					<l>Fejem felett; - de felkaptak</l>
					<l>Jókor a sors szárnyai;</l>
					<l>S ide hoztak, hol már teljebb</l>
					<l>Az emberszív nem lehet;</l>
					<l>Ezen pontra, honnan feljebb</l>
					<l>A boldogság nem mehet:</l>
					<l>Lelkem minden gondolati,</l>
					<l>Szívem minden kivánati</l>
					<l>Örömekből tenyésznek,</l>
					<l>Örömekben enyésznek.</l>
				</lg>
				<p>25. Dal.</p>
				<lg>
					<l>A természet emlőiből</l>
					<l>Fejjünk, a mit fejhetünk;</l>
					<l>Az életnek örömiből</l>
					<l>Éljünk, a mit élhetünk;</l>
					<l>De mindég úgy, hogy kivánat</l>
					<l>Maradjon még keblünkbe;</l>
					<l>Ha ez kihal, csömör s bánat</l>
					<l>Jön megzabált szivünkbe.</l>
					<l>Tarts mértéket élésedben</l>
					<l>Úgy lesz mindég érzésedben</l>
					<l>Örömvirág - és gyümölcs, -</l>
					<l>Imígy él az igaz bölcs.</l>
				</lg>
				<p>I. ÉNEK.</p>
				<lg>
					<l>Végre tehát elnyertelek,</l>
					<l>Boldogsága szívemnek? -</l>
					<l>Mennyi kínnal kerestelek,</l>
					<l>Oh élelme éltemnek! -</l>
					<l>Holtomiglan hát lakhatlak,</l>
					<l>Édes földje honomnak? -</l>
					<l>Békességben hát birhatlak,</l>
					<l>Fészke gyermek koromnak? -</l>
				</lg>
				<lg>
					<l>A sors hol nem hánya-vete</l>
					<l>E háborgó világban! -</l>
					<l>Hányszor csak nem eltemete</l>
					<l>Messze földön s országban! -</l>
					<l>Mars vérengző harczaiban</l>
					<l>Hány halál közt forogtam! -</l>
					<l>Amor pokol-kínjaiban</l>
					<l>Hajh! miként nyomorogtam! -</l>
				</lg>
				<lg>
					<l>De sem Mars vérszolgálatja</l>
					<l>Most már nem köt engemet;</l>
					<l>Sem Amor nem sanyargatja</l>
					<l>Sem lelkem sem testemet.</l>
					<l>A szigorú kötelesség</l>
					<l>Most azoktól el nem vág,</l>
					<l>Kikhez csatolt a szivesség,</l>
					<l>Szerelem és barátság.</l>
				</lg>
				<lg>
					<l>Itt, a föld e szegletében,</l>
					<l>A nyúgalom karjában,</l>
					<l>A természet kebelében,</l>
					<l>S öröminek árjában,</l>
					<l>Szabad vagyok, mint a madár</l>
					<l>A levegő térében;</l>
					<l>S boldog, mint egy gerlicze-pár</l>
					<l>A szerelem fészkében.</l>
				</lg>
				<lg>
					<l>Távól a világ zajától</l>
					<l>S haszontalan füstjétől,</l>
					<l>A nagy város pompájától</l>
					<l>S veszedelmes szelétől;</l>
					<l>Hol a negéd s hivalkodás</l>
					<l>Minden gond és tétemény;</l>
					<l>S a fertelmes bujálkodás</l>
					<l>A szerelem érzemény;</l>
				</lg>
				<lg>
					<l>Hol Amornak örömeit</l>
					<l>Pénzért adják és veszik;</l>
					<l>S a szív mélyebb érzéseit</l>
					<l>Bolondságnak nevezik.</l>
					<l>Hol Hymen szent nyoszolyája</l>
					<l>A bujaság fertője,</l>
					<l>Hol azután e bűn fája</l>
					<l>Ezer más bűn termője.</l>
				</lg>
				<lg>
					<l>Hol az isten tiszteletét</l>
					<l>Haszon s pompa téteti;</l>
					<l>A haza szent szeretetét</l>
					<l>Az elfajúlt neveti.</l>
					<l>Hol az igaz, a nagy, szép s jó,</l>
					<l>A jámbor és ártatlan,</l>
					<l>S a szabadság, - csak gőz és szó,</l>
					<l>Kaczaj tárgya s szokatlan.</l>
				</lg>
				<lg>
					<l>A hol a nyelv hízelkedik,</l>
					<l>Édes-szépnek mondója,</l>
					<l>Óh! - pedig csak incselkedik,</l>
					<l>Mint Évának kígyója.</l>
					<l>Hol az arczák mosolyognak,</l>
					<l>Midőn a szív mérget főz;</l>
					<l>Az igazak nyomorognak -</l>
					<l>Mert a ravasz mindég győz.</l>
				</lg>
				<lg>
					<l>Hol a fényes társaságok</l>
					<l>A léleknek únalom;</l>
					<l>A tomboló múlatságok</l>
					<l>Szívnek s testnek ártalom;</l>
					<l>Hol a haza reményei</l>
					<l>Undok Phrynék ölében,</l>
					<l>Atyák s anyák örömei</l>
					<l>Elhervadnak rendében.</l>
				</lg>
				<lg>
					<l>Hol az erkölcs kelleméről</l>
					<l>Fennen szólnak, dicsérik,</l>
					<l>Holott azt csak a nevéről</l>
					<l>És könyvekből esmérik.</l>
					<l>De, hol atya s anya már rosz,</l>
					<l>Hogy lenne jó magzatja? -</l>
					<l>Mert a varjú csak varjat hoz,</l>
					<l>Csak sasnak sas fajzatja.</l>
				</lg>
				<lg>
					<l>Hol az ifjú megvénhedik,</l>
					<l>Még előtte korának;</l>
					<l>És a vén megmerevedik,</l>
					<l>Baj s terh másnak s magának.</l>
					<l>Hol a szülők nyomdokiban</l>
					<l>Sietvén a gyermekek,</l>
					<l>A feslettség dolgaiban</l>
					<l>Korán lesznek remekek.</l>
				</lg>
				<lg>
					<l>Hol az élet szükségeit</l>
					<l>Csak fényűzés tenyészti,</l>
					<l>S legszebb, legjobb örömeit</l>
					<l>Színlés s negéd enyészti.</l>
					<l>Hol a kisebb a feljebbet</l>
					<l>Hah! gyomrából gyűlöli,</l>
					<l>De félvén az erősebbet,</l>
					<l>Tömjénekkel füstöli.</l>
				</lg>
				<lg>
					<l>Hol, mint a kinyilt virágnak</l>
					<l>Ezer az ő mirígye,</l>
					<l>Úgy minden kis boldogságnak</l>
					<l>Ezer az ő irígye.</l>
					<l>Hol a villám, melyet meggyújt</l>
					<l>A bosszúnak szikrája,</l>
					<l>Nem dörögve, mosolygva sújt -</l>
					<l>Csók-hang minden lármája.</l>
				</lg>
				<lg>
					<l>Hol a szépnek csak felkent máz</l>
					<l>Lílioma s rózsája,</l>
					<l>Mert a nélkül ijesztő váz,</l>
					<l>Medusa-kép arczája;</l>
					<l>S az embernek és dolgának</l>
					<l>A jóság oly fedele,</l>
					<l>Mint Aesopus farkasának</l>
					<l>Báránybőr mily hüvelye.</l>
				</lg>
				<lg>
					<l>Hol a nagyság csupa negéd,</l>
					<l>A gyávaság jámborság;</l>
					<l>Csak önhaszon másnak segéd,</l>
					<l>S a bátorság latorság;</l>
					<l>Hol a szépség csak czifraság,</l>
					<l>Csak czikornya s mesterség;</l>
					<l>Érzékenység csak puhaság,</l>
					<l>S a szolgaság emberség.</l>
				</lg>
				<lg>
					<l>Hol okosság a ravaszság,</l>
					<l>A barátság tettetés,</l>
					<l>Gorombaság az igazság,</l>
					<l>A méltóság megvetés.</l>
					<l>Hol a gazdag, nagy s okos úr,</l>
					<l>Bár többnyire otromba,</l>
					<l>Mint a rézzel bétekert húr,</l>
					<l>Fényes, - hangja goromba.</l>
				</lg>
				<lg>
					<l>Hol semmiben nincs valóság.</l>
					<l>Semmiben nincs élelem;</l>
					<l>Semmiben nincs állandóság,</l>
					<l>Semmiben nincs értelem.</l>
					<l>Hol a jó is hamar kábúl,</l>
					<l>Az örvény elragadja;</l>
					<l>Ritka szív, mely el nem csábúl,</l>
					<l>Mely magát meg nem adja.</l>
				</lg>
				<lg>
					<l>Voltam benned, óh Ninive!</l>
					<l>Örvényed megláboltam;</l>
					<l>Kegyes sorsom meg kivive -</l>
					<l>Mert ide-való voltam:</l>
					<l>Itt vagyok most az enyémben,</l>
					<l>A magamé egészen,</l>
					<l>Itt, hol csorbát kedveimben</l>
					<l>Ember-erő nem tészen.</l>
				</lg>
				<lg>
					<l>Vezérlőm itt a bölcseség,</l>
					<l>Könyvem a nagy természet,</l>
					<l>Nézőszínem a föld és ég -</l>
					<l>S napkelet, napenyészet;</l>
					<l>Itt más csélcsap akaratja</l>
					<l>Nem parancsol kényemnek,</l>
					<l>Lelkemet nem szorongatja,</l>
					<l>Nem szab módot éltemnek.</l>
				</lg>
				<lg>
					<l>A szerencse s a hír elől</l>
					<l>E szegletben elrejtve,</l>
					<l>Nem tudván a világ felől</l>
					<l>Semmit, - tőle felejtve,</l>
					<l>Értelmemet és szívemet</l>
					<l>Örömök közt mívelvén,</l>
					<l>Napalatti életemet</l>
					<l>Boldogúl itt élem én.</l>
				</lg>
				<lg>
					<l>Gazdálkodom: szántok, vetek</l>
					<l>És kenyeret aratok;</l>
					<l>Kertészkedem: fát ültetek</l>
					<l>És gyümölcsöt szaggatok.</l>
					<l>Most előttem a gabona,</l>
					<l>Fű-rend és vad esik csak,</l>
					<l>A mint látám, még katona,</l>
					<l>Hogy emberek húllottak.</l>
				</lg>
				<lg>
					<l>Itt semmi nincs megkeverve</l>
					<l>A nagy világ mérgével;</l>
					<l>Semmi nincs itt megtekerve</l>
					<l>Politika kérgével.</l>
					<l>Az egyszerü természetet</l>
					<l>Mesterség nem nyirbálja;</l>
					<l>A nyúgalmat és életet</l>
					<l>Irígység nem túrkálja.</l>
				</lg>
				<lg>
					<l>Itt a lelket, akár tél van,</l>
					<l>Akár tavasz, nem nyomja,</l>
					<l>Mint a roppant palotákban,</l>
					<l>Az únalom ólomja.</l>
					<l>Nem rabja itt a szokásnak</l>
					<l>Sem a lélek, sem a test;</l>
					<l>Itt az ember, egy a másnak</l>
					<l>Nem ás vermet, nem hány lest.</l>
				</lg>
				<lg>
					<l>Itt előttem nem botorkál</l>
					<l>Oly nyavalyás balgatag,</l>
					<l>Ki véli, hogy olyan sok áll</l>
					<l>Rajta, s hogy ő jeles tag</l>
					<l>A teremtés nagy testében, -</l>
					<l>Holott csak hús magában:</l>
					<l>Mert sem szív nincs kebelében,</l>
					<l>Sem velő szűk agyában.</l>
				</lg>
				<lg>
					<l>Nincsenek itt gyűlölőim,</l>
					<l>Egyéb, kiket - nevetek;</l>
					<l>Nincsenek itt esmérőim,</l>
					<l>Egyéb, kiket szeretek.</l>
					<l>Nincsen itten ellenségem,</l>
					<l>Senkivel sem mérkezem;</l>
					<l>Kevés itten a szükségem;</l>
					<l>A mi van, fel sem veszem.</l>
				</lg>
				<lg>
					<l>Elfáradván, vén tölgyemnek</l>
					<l>Le-ledűlök tövében,</l>
					<l>S hív szerető szerettemnek</l>
					<l>Nyúgodván hív ölében:</l>
					<l>Innen nézem bátorságból</l>
					<l>A világ nagy tengerét;</l>
					<l>Innen nézem szabadságból</l>
					<l>A föld sok rabemberét.</l>
				</lg>
				<lg>
					<l>Miként csalják társaikat,</l>
					<l>De többnyire magokat;</l>
					<l>Miként víjják bajaikat, -</l>
					<l>S mégis gyűjtik azokat.</l>
					<l>Kiki magát mint forgatja</l>
					<l>Arra merre fúv a szél,</l>
					<l>Mely kevés, ki megállhatja,</l>
					<l>Az erős szív, ki nem fél.</l>
				</lg>
				<lg>
					<l>Innen nézem, mit mívelnek</l>
					<l>Ezerképpen ezerek;</l>
					<l>Mit keresnek s miket lelnek</l>
					<l>A szarándok emberek:</l>
					<l>A szerencsét mint nyomozzák,</l>
					<l>S gyakran, a mit találnak, -</l>
					<l>(S akkor a sorsot átkozzák)</l>
					<l>Nyílt torka egy halálnak! -</l>
				</lg>
				<lg>
					<l>Mint sürögnek, mint forognak -</l>
					<l>És egygyenként mint henyél;</l>
					<l>Mint pezsegnek, mint mozognak, -</l>
					<l>S a sokból mely kevés él!</l>
					<l>Mint kerűlik azt az útat,</l>
					<l>S követi csak ezred rész,</l>
					<l>Melyet maga nyilván mutat</l>
					<l>A természet, szív és ész.</l>
				</lg>
				<lg>
					<l>Mint kívánják mindég csak azt,</l>
					<l>A mit ők nem birnak még,</l>
					<l>S ha megnyerték, megint amazt, -</l>
					<l>De még az sem lesz elég.</l>
					<l>Mint álmodnak csak leendőt,</l>
					<l>Mint szeretnék csak másét;</l>
					<l>Mint élik csak a jövendőt,</l>
					<l>És - bitang a jelenlét.</l>
				</lg>
				<lg>
					<l>Az arany mint uralkodik</l>
					<l>Egész földnek felette;</l>
					<l>Minden miként nyomorkodik,</l>
					<l>Ha nincs arany mellette;</l>
					<l>Mint vezérli a világot</l>
					<l>S az egész embernemet;</l>
					<l>Miként tészen igazságot,</l>
					<l>Törvényt, rangot, érdemet.</l>
				</lg>
				<lg>
					<l>Olyféléken miként kapnak</l>
					<l>A balgatag halandók,</l>
					<l>A mik, szintén mint a habnak</l>
					<l>Buboréki, múlandók.</l>
					<l>Amaz ottan! be balúl tesz,</l>
					<l>Be visszaél éltével,</l>
					<l>Ki vagy egész élet bút vesz</l>
					<l>Egy órának kedvével.</l>
				</lg>
				<lg>
					<l>Az ott - mint gyűjt gazdagságot,</l>
					<l>S ha bajjal megszerzette,</l>
					<l>Nem lel benne boldogságot, -</l>
					<l>Szíve szegény mellette:</l>
					<l>A természet fiainak</l>
					<l>(Mert nem kíván ő bú-bért)</l>
					<l>A legjavát javainak</l>
					<l>Ingyen adja, nem pénzért.</l>
				</lg>
				<lg>
					<l>Az ott - mind felfújja magát</l>
					<l>Az udvarnak porában,</l>
					<l>Kevélyen feltartja nyakát</l>
					<l>Az aranyos igában.</l>
					<l>Mint kérkedik sok kicsinység</l>
					<l>A nagyságnak leplében;</l>
					<l>Mint sanyarog sok bú s inség</l>
					<l>A szerencse színében.</l>
				</lg>
				<lg>
					<l>Az szidja ott a koronát,</l>
					<l>A felséget és bibort;</l>
					<l>Ez az ekét és boronát,</l>
					<l>Szegénységet és a port.</l>
					<l>A sors minden kívánságot</l>
					<l>Töltsön bár bé - több kell még;</l>
					<l>Sándor birván a világot,</l>
					<l>Vágyának az sem elég.</l>
				</lg>
				<lg>
					<l>A nagy isten szép kegyelme</l>
					<l>Miként válik méreggé,</l>
					<l>S a szív legszebb gerjedelme</l>
					<l>Gyötrő maró féreggé</l>
					<l>Az emberben ember által -</l>
					<l>Káin gyilkos fajzatja!</l>
					<l>Hány Ábel így oda nem hal,</l>
					<l>Irígység áldozatja!</l>
				</lg>
				<lg>
					<l>Irígység volt ellenzője</l>
					<l>Szívem boldogságának;</l>
					<l>Irígység volt a szerzője</l>
					<l>Éltem hosszas bújának.</l>
					<l>A temérdek átkok közül,</l>
					<l>Melyeket a bosszús ég</l>
					<l>Ránk monda, legtöbb rosszat szül,</l>
					<l>Legfenébb az irígység.</l>
				</lg>
				<lg>
					<l>Innen nézem, miként von egy</l>
					<l>Magával sok másokat,</l>
					<l>S a mint jobbra vagy balra megy,</l>
					<l>Javít vagy ront százokat:</l>
					<l>Az emberek lelkeikkel</l>
					<l>Oly felséges fajzatok!</l>
					<l>Szívek s eszek mint vetik el,</l>
					<l>Mely követő állatok! -</l>
				</lg>
				<lg>
					<l>Egy nagy ember ott miként áll</l>
					<l>Ezer felett fejével,</l>
					<l>Napnyúgotról miként munkál</l>
					<l>Napkeletre lelkével.</l>
					<l>Mint forgat fel országokat,</l>
					<l>Mint kötöz és bontogat?</l>
					<l>Miként ád s vesz trónusokat,</l>
					<l>Sorsokat mint osztogat? -</l>
				</lg>
				<lg>
					<l>Dicső ember, valóban nagy!</l>
					<l>Élni fogsz, míg ember él;</l>
					<l>De bár mely nagy, alattam vagy,</l>
					<l>Szívem veled nem cserél!</l>
					<l>Egygyetlenegy boldog napom,</l>
					<l>(Pedig mennyit ád az ég!)</l>
					<l>Sokkal többet és jobbat nyom,</l>
					<l>Mint az olyan dicsőség. -</l>
				</lg>
				<lg>
					<l>Itt vizsgálom, miként munkál</l>
					<l>S teremt a nagy természet:</l>
					<l>Minden öszve mily frigyben áll -</l>
					<l>Isteni nagy intézet! -</l>
					<l>Egy valónak kezdetével</l>
					<l>Más - több miként enyészik? -</l>
					<l>S viszont ezek enyésztével</l>
					<l>Más - több miként tenyészik? -</l>
				</lg>
				<lg>
					<l>S midőn minden így jön és megy,</l>
					<l>Egymást váltó pályában,</l>
					<l>A természet mint marad egy</l>
					<l>S változatlan magában:</l>
					<l>Anya minden időkorban, -</l>
					<l>Teremtő és szerető, -</l>
					<l>S télben, nyárban, - égben, porban</l>
					<l>Tápláló és éltető; -</l>
				</lg>
				<lg>
					<l>Öröm-emlő annak mindég,</l>
					<l>Ki keblében lakozik;</l>
					<l>Öröm-adó annak is még,</l>
					<l>A ki tőle távozik.</l>
					<l>Boldog én! ezt itt szemlélem,</l>
					<l>De, mért van így, nem kérdem;</l>
					<l>Okait nem keresgélem,</l>
					<l>Mert titkait nem értem.</l>
				</lg>
				<lg>
					<l>Kivánatim mind bételvén,</l>
					<l>Kigyógyúlván sebimből, -</l>
					<l>Gyönyörüség s öröm kelvén</l>
					<l>Elhúllatott könnyimből, -</l>
					<l>Szabad, nyúgodt, elégedett, -</l>
					<l>A boldogság tetején,</l>
					<l>Hová ritkán emelkedett</l>
					<l>Halandó, - itt vagyok én! -</l>
				</lg>
				<lg>
					<l>Óh házasság! melylyel két szív,</l>
					<l>Érzékeny és ártatlan,</l>
					<l>Öszvehangzó, tiszta és hív,</l>
					<l>Egybefonva, szőve van:</l>
					<l>Te vagy kegyes istenünknek</l>
					<l>Legédesebb áldása!</l>
					<l>Legszebb, legjobb örömünknek</l>
					<l>Mindég teli forrása:</l>
				</lg>
				<lg>
					<l>Minden szép s jó te beléd gyűl</l>
					<l>Mindenfelől, mindenből,</l>
					<l>Te maradtál meg egyedűl</l>
					<l>Az embernek Édenből:</l>
					<l>A bölcs élés nem únatja</l>
					<l>Örömid, s nem szűkíti,</l>
					<l>Sőt még inkább kívántatja</l>
					<l>És mind egyre bővíti.</l>
				</lg>
				<lg>
					<l>A múlt idő keserűje</l>
					<l>Te általad édes lesz;</l>
					<l>A jelenlét gyönyörűje</l>
					<l>Téged üdves menynyé tesz.</l>
					<l>Hálá, sorsom! hogy megáldál</l>
					<l>Legigazabb javaddal.</l>
				</lg>
				<lg>
					<l>Hálá, Lizám! hogy megváltál</l>
					<l>A világtól magaddal.</l>
				</lg>
				<p>26. Dal.</p>
				<lg>
					<l>S hát meg újra lobbot vete</l>
					<l>Marsnak dühös haragja? -</l>
					<l>S hát csak el nem enyészhete</l>
					<l>A háború vér-magja? -</l>
					<l>Ím! a hadak vérzászlói</l>
					<l>Szerte tárva lobognak!</l>
					<l>S az élet ércz-gyilkolói</l>
					<l>Szerte mordon morognak! -</l>
					<l>De az égnek védelmében,</l>
					<l>Fészke Kánán kebelében</l>
					<l>Békében van a magyar,</l>
					<l>Nem marhatja francz agyar.</l>
				</lg>
				<p>27. Dal.</p>
				<lg>
					<l>Tökélletes bizodalom,</l>
					<l>A legtisztább szivesség;</l>
					<l>Egymásban lelt nyúgodalom,</l>
					<l>Vas-hívség, hó szűzesség;</l>
					<l>Egy akarat, egy értelem,</l>
					<l>Egy mód minden érzésben;</l>
					<l>Viszontagolt segedelem,</l>
					<l>Egy pont minden nézésben;</l>
					<l>Szíves, békes tűredelem:</l>
					<l>Ím ebből áll a szerelem,</l>
					<l>Mely egyesít bennünket,</l>
					<l>S boldogítja létünket.</l>
				</lg>
				<p>28. Dal.</p>
				<lg>
					<l>Hívség, mely oly erősen áll,</l>
					<l>Mint a zajos tengerben</l>
					<l>Soha meg nem rendűlt kőszál,</l>
					<l>(Ritka erkölcs emberben!)</l>
					<l>Melyben Valmont elméssége</l>
					<l>Ezerszer megtompúlna,</l>
					<l>S Lovelacenak ördögsége</l>
					<l>Ezerszer megcsorbúlna: -</l>
					<l>Olyan minden győző hívség,</l>
					<l>Melyen épült s lobogva ég</l>
					<l>Lízám tiszta szerelme,</l>
					<l>Szívem s lelkem élelme.</l>
				</lg>
				<p>29. Dal.</p>
				<lg>
					<l>Hívség, mely oly erősen áll,</l>
					<l>Mint a zajos tengerben</l>
					<l>Soha meg nem rendűlt kőszál,</l>
					<l>(Nincs ily hívség ezerben!)</l>
					<l>Melyet meg nem háboríthat</l>
					<l>Semmi gonosz szorgalom;</l>
					<l>Soha meg nem tántoríthat</l>
					<l>Semmi erő s hatalom: -</l>
					<l>Ilyen szirtes, érczes hívség,</l>
					<l>Melyen épült s lobogva ég</l>
					<l>Szűz szerelme szívemnek,</l>
					<l>Üdvessége létemnek.</l>
				</lg>
				<p>30. Dal.</p>
				<lg>
					<l>Mosolyogva jönnek, mennek</l>
					<l>Életemnek napjai,</l>
					<l>Attól fogva, hogy Hymennek</l>
					<l>Kötnek rózsa-lánczai.</l>
					<l>Van éltemnek sok órája,</l>
					<l>Melyet irígyelhetne</l>
					<l>Az ég maga, ha hozzája</l>
					<l>Még irígység férhetne:</l>
					<l>Midőn látom, mint tudja őt,</l>
					<l>Az egyedül bennem élőt,</l>
					<l>Szívem üdvezíteni; -</l>
					<l>Ez érzemény isteni!</l>
				</lg>
				<p>31. Dal.</p>
				<lg>
					<l>Midőn reggel felserkenünk</l>
					<l>Könnyű testtel s lélekkel,</l>
					<l>Hah! mily élet, megtellenünk</l>
					<l>Új kedvekkel, kényekkel.</l>
					<l>Óh! egy asszony mit nem tehet! -</l>
					<l>Elfelejtem, a mim nincs;</l>
					<l>Azt kivánom, a mim lehet, -</l>
					<l>A mim van, legnagyobb kincs.</l>
					<l>A szerencse bő tárából,</l>
					<l>A természet sok javából</l>
					<l>Nincsen nagyobb nyereség,</l>
					<l>Mint egy szép s jó feleség.</l>
				</lg>
				<p>32. Dal.</p>
				<lg>
					<l>Ha kedvesem mellettem űl</l>
					<l>A párnaszék ölében,</l>
					<l>Ezer Amor elevenűl</l>
					<l>Indúlatim fészkében;</l>
					<l>S körülötte hogy zsibongnak,</l>
					<l>Mint rajjai a méhnek;</l>
					<l>S gyönyörködve mint bolyongnak</l>
					<l>Kellemein testének! -</l>
					<l>S ő keblemre lelankadva,</l>
					<l>Lelkét, testét általadva,</l>
					<l>Mint táplálja ezeket</l>
					<l>A gyönyörű kényeket.</l>
				</lg>
				<p>33. Dal.</p>
				<lg>
					<l>Ha itt a dél - már készen vár</l>
					<l>Takarékos ebédünk;</l>
					<l>Magunk vagyunk, mi boldog pár</l>
					<l>S szerető hív cselédünk.</l>
					<l>Nincsen, a ki háborgassa</l>
					<l>Édes egygyütt-létünket</l>
					<l>Kedveinket borongassa,</l>
					<l>S lakatolja nyelvünket:</l>
					<l>Öszvetévén ajkainkat,</l>
					<l>Ketté osztott falatinkat</l>
					<l>Csókokkal fűszerezzük</l>
					<l>S örömök közt nyeldezzük.</l>
				</lg>
				<p>34. Dal.</p>
				<lg>
					<l>Akkor, midőn oda dűlünk</l>
					<l>A nyúgalom ölébe,</l>
					<l>S ölelkezve elmerűlünk</l>
					<l>A kény gyönyörűjébe -</l>
					<l>Egek! mi nagy boldogságunk! -</l>
					<l>A midőn feloldódik,</l>
					<l>S öszszvevegyűl valóságunk, -</l>
					<l>S egygyé öszszefonódik! -</l>
					<l>Oh, egy ilyen perczenetben,</l>
					<l>Ily szív- s lélek-vegyűletben,</l>
					<l>Mit éreznek lelkeink!</l>
					<l>Mennyit élnek szíveink!</l>
				</lg>
				<p>35. Dal.</p>
				<lg>
					<l>A bereknek gyors kaszási</l>
					<l>Már utólsót vágának;</l>
					<l>Az árnyékok óriási</l>
					<l>Hosszúságra nyúlának;</l>
					<l>Mink ott járánk, - meg-megállánk</l>
					<l>A rét magas füvében;</l>
					<l>S hogy a bürűn általszállánk</l>
					<l>A folyamnak mentében,</l>
					<l>A vízbe letekintettünk -</l>
					<l>És alattunk és felettünk -</l>
					<l>És bennünk is a menny volt,</l>
					<l>S szívünkben szent tűz lángolt.</l>
				</lg>
				<p>36. Dal.</p>
				<lg>
					<l>Hajházzon más uraságot,</l>
					<l>Hágjon más tisztségekre,</l>
					<l>Gyűjtögessen gazdagságot,</l>
					<l>Törekedjék kincsekre;</l>
					<l>Czímjeivel dicsekedjék -</l>
					<l>Én őtet nem követem;</l>
					<l>Keresztivel büszkélkedjék -</l>
					<l>Én őtet csak nevetem:</l>
					<l>A sors hiú ajándéki</l>
					<l>Maradjanak bátran néki;</l>
					<l>Élje hamis kedveit,</l>
					<l>Tűrje igaz terheit.</l>
				</lg>
				<p>37. Dal.</p>
				<lg>
					<l>Első kegyes tekintete,</l>
					<l>Szorítása kezének,</l>
					<l>Minden bút elfelejtete</l>
					<l>Elméjével hívének.</l>
					<l>A teremtés nyitva mostan</l>
					<l>Lelkem gondolatinak,</l>
					<l>Az éléshez nyílt útjok van</l>
					<l>Szívem kívánatinak:</l>
					<l>Így váltja fel a kikelet</l>
					<l>A szigorú komor telet,</l>
					<l>Fergeteget a napfény -</l>
					<l>Ne hagyj minket, óh remény!</l>
				</lg>
				<p>38. Dal.</p>
				<lg>
					<l>Sokkal szebb most a természet,</l>
					<l>Szebb az erdő és mező;</l>
					<l>Bennem új élet tenyészett,</l>
					<l>A miólta enyém ő.</l>
					<l>Minden földi szerencsének</l>
					<l>Legjava a szerelem:</l>
					<l>Pandora szelenczéjének</l>
					<l>Mérge ellen védelem.</l>
					<l>Óh barátim! szeressetek;</l>
					<l>Csak hogy el ne tévedjetek:</l>
					<l>Férfinak a feleség</l>
					<l>Kárhozat vagy üdvesség.</l>
				</lg>
				<p>39. Dal.</p>
				<lg>
					<l>Ha igaz a vélekedés,</l>
					<l>Hogy életünk mértéke</l>
					<l>Az érzés s az elmélkedés,</l>
					<l>Mint létünk főbb értéke;</l>
					<l>Hát az érző s gondolkodó</l>
					<l>Többet él egy órában,</l>
					<l>Mint száz betyár s hivalkodó</l>
					<l>Egész élte folytában, -</l>
					<l>Kik mozognak, isznak, esznek;</l>
					<l>De csak baromként éreznek.</l>
					<l>Adj egy csókot, édesem!</l>
					<l>Létemet hadd élhessem.</l>
				</lg>
				<p>40. Dal.</p>
				<lg>
					<l>Holnap nem lesz, a mi ma van,</l>
					<l>Fekszik, a mi ma még áll;</l>
					<l>A mi van, mind bizonytalan,</l>
					<l>Bizonyos csak a halál.</l>
					<l>Mostan kivált úgy forgatja</l>
					<l>A sors Ádám fiait,</l>
					<l>Mint a szélvész háborgatja</l>
					<l>A tengernek habjait:</l>
					<l>Omlanak a tartományok,</l>
					<l>Bomlanak az alkotványok, -</l>
					<l>Lízám! élni siessünk,</l>
					<l>Hogy eleget élhessünk.</l>
				</lg>
				<p>41. Dal.</p>
				<lg>
					<l>Tőle jönnek, hozzá térnek</l>
					<l>Gondolati fejemnek;</l>
					<l>Néki adnak, tőle kérnek</l>
					<l>Érzeményi szívemnek;</l>
					<l>Minden eset, minden dolog</l>
					<l>Csak annyira érdekel,</l>
					<l>A mennyire rajta is fog,</l>
					<l>Néki is kell vagy nem kell.</l>
					<l>Szerencséje s nyúgodalma,</l>
					<l>Gyötrelme és aggodalma,</l>
					<l>Búja s kedve létemnek -</l>
					<l>Mind szívében teremnek.</l>
				</lg>
				<p>42. Dal.</p>
				<lg>
					<l>A szerelem oskoláját, -</l>
					<l>Oly sokáig érezvén</l>
					<l>Kellő kínját, mirígy báját, -</l>
					<l>Kitanúltam váltig én:</l>
					<l>Az ő csalárd reményeit,</l>
					<l>Ama hamis kedveket,</l>
					<l>És sorvasztó félelmeit -</l>
					<l>Jós esmérem ezeket;</l>
					<l>Míg e pontra verekedtem,</l>
					<l>A hol feljebb én felettem</l>
					<l>Nincsen földi boldogság:</l>
					<l>Mert innen meg alá hág.</l>
				</lg>
				<p>43. Dal.</p>
				<lg>
					<l>A test pompás szépségei</l>
					<l>Idővel mind romlandók;</l>
					<l>Csak a lélek kellemei</l>
					<l>Mind halálig állandók.</l>
					<l>Te szép! ki csak hüvelyeddel</l>
					<l>Gondolsz ifjúságodban,</l>
					<l>Majd ha nem birsz szépségeddel,</l>
					<l>Mit élsz hervadt korodban? -</l>
					<l>A szerelem boldogsága,</l>
					<l>Az életnek vidámsága</l>
					<l>Csak hozzátok marad hív,</l>
					<l>Magas lélek, érző szív!</l>
				</lg>
				<p>44. Dal.</p>
				<lg>
					<l>Mint előzi akaratom,</l>
					<l>Kedvemet mint keresi?</l>
					<l>Oh a kegyes! kivánatom</l>
					<l>Szememből is kilesi.</l>
					<l>Boldog, a ki szert tehete</l>
					<l>Egy jó asszony kezére!</l>
					<l>Mennyeivé lész élete,</l>
					<l>Öröm terjed egére.</l>
					<l>A jó asszony kegyeivel,</l>
					<l>Lelkesítő szerelmivel,</l>
					<l>Valamivel csak tekint,</l>
					<l>Örömöt és kedvet hint.</l>
				</lg>
				<p>45. Dal.</p>
				<lg>
					<l>Legény! leány! míg eredben</l>
					<l>Könnyen foly az ifjú vér,</l>
					<l>Boldog vagy te! - mert szemedben</l>
					<l>Minden kicsiny sokat ér;</l>
					<l>Ám, de mindég ilyen nem léssz,</l>
					<l>Mert az idő majd megvesz;</l>
					<l>S ha utóbbra most el nem téssz,</l>
					<l>Akkor, hidd-el, - nem jól lesz.</l>
					<l>Hogy holtiglan boldog lehess,</l>
					<l>Jót magaddal s mással tehess,</l>
					<l>Gyűjts érzelmet szívednek,</l>
					<l>Esméretet lelkednek.</l>
				</lg>
				<p>46. Dal.</p>
				<lg>
					<l>A veszélyes fergetegben</l>
					<l>Szél nem éri a völgyet;</l>
					<l>Csak a magas rengetegben</l>
					<l>Töri-dönti a tölgyet:</l>
					<l>Imígy folynak most békében</l>
					<l>Életemnek napjai;</l>
					<l>Mint e csendes völgy ölében</l>
					<l>E kis csermely habjai.</l>
					<l>Oly sok nemzet vérharczában,</l>
					<l>A fél világ zavarjában</l>
					<l>Békesség van fészkemben</l>
					<l>És boldogság keblemben.</l>
				</lg>
				<p>47. Dal.</p>
				<lg>
					<l>Az, kinn nyargal szágúldozva,</l>
					<l>A nagy világ zajában;</l>
					<l>Ez, benn tunyog únatkozva,</l>
					<l>Mint a bagoly odvában: -</l>
					<l>Ama, torkos, megmotozik,</l>
					<l>Mindenbe kap, mint a szél;</l>
					<l>Eme, finnyás, álmadozik,</l>
					<l>S a mi nincsen, abból él.</l>
					<l>Bölcs ifjú! te kinn és benn járj,</l>
					<l>De élelmet soha ne várj</l>
					<l>Álom-gőz-szél- és szóból,</l>
					<l>Hanem igaz- s valóból.</l>
				</lg>
				<p>48. Dal.</p>
				<lg>
					<l>Fellengző reményekkel</l>
					<l>Indúl a nagy világba</l>
					<l>A jobb ifjú, s éh lélekkel</l>
					<l>A tudomány-országba;</l>
					<l>De, hajh! ritkán tér magába,</l>
					<l>Ki, bár győzvén elmével,</l>
					<l>Esméretinek árába</l>
					<l>Nem fizetett szívével. -</l>
					<l>Az igazság súgáriban,</l>
					<l>A nagy világ hivságiban</l>
					<l>A szív ritkán melegűl,</l>
					<l>Sőt többnyire mindég hűl.</l>
				</lg>
				<p>49. Dal.</p>
				<lg>
					<l>Ő mellette nem érzem én</l>
					<l>Az időnek folyását;</l>
					<l>Nem sejtem én, vele élvén,</l>
					<l>Az ifjúság múlását;</l>
					<l>Karjai közt csak nevetem</l>
					<l>A sors minden csapásit,</l>
					<l>Mert ott marokkal szedhetem</l>
					<l>Százszor több szép áldásit: -</l>
					<l>Szerelem tesz keserűvé,</l>
					<l>S csak ez teszen gyönyörűvé</l>
					<l>Mindent itt a nap alatt -</l>
					<l>Ő fon élet-fonalat.</l>
				</lg>
				<p>50. Dal.</p>
				<lg>
					<l>A férj fenkölt, tüzes legyen,</l>
					<l>Mint a nap, és ragyogjon,</l>
					<l>Mint az, erőt adjon, vegyen,</l>
					<l>S kiterjedve forogjon:</l>
					<l>De szelídebb tekintetű</l>
					<l>Légy, mint a hold, kegyes hölgy;</l>
					<l>Gyengébb s édesb természetű,</l>
					<l>Csendes nyúgodt, mint a völgy:</l>
					<l>S valamint a természetben,</l>
					<l>Szintúgy lesz a ház-életben</l>
					<l>Minden, mint kell, kinn és benn,</l>
					<l>Jó rendben, szép díszlésben.</l>
				</lg>
				<p>II. ÉNEK.</p>
				<lg>
					<l>A kelő nap lövelli már</l>
					<l>Az ő tűz-súgárait,</l>
					<l>S önti a kinyúgodt földre</l>
					<l>Az életnek árjait:</l>
					<l>Tünnek fénye s lángja elől</l>
					<l>Az éj setét kormai,</l>
					<l>Az ég tenger csillagai</l>
					<l>S a fél holdnak szarvai.</l>
				</lg>
				<lg>
					<l>Eloszlott a bús borúlat</l>
					<l>Ama terhes felleggel,</l>
					<l>Mely záporral fenyegetett -</l>
					<l>Mely gyönyörű a reggel!</l>
					<l>A sok hangzat, mely elnémúlt</l>
					<l>A napnak elhúnytával,</l>
					<l>Ébredvén a nagy természet,</l>
					<l>Megtér kedves zajával.</l>
				</lg>
				<lg>
					<l>Új erővel ébred minden</l>
					<l>A nyúgalom öléből;</l>
					<l>Új életet merít minden</l>
					<l>A kelő nap tüzéből.</l>
					<l>Az éj sűrű homályában</l>
					<l>Nem lévén most már magok,</l>
					<l>Csendesebben, de vígabban,</l>
					<l>Csörögnek a patakok.</l>
				</lg>
				<lg>
					<l>A susogó erdők s berkek,</l>
					<l>A békes völgy- s ligetek,</l>
					<l>A zöld mezők, hímes rétek,</l>
					<l>Egres, füzes szigetek,</l>
					<l>A harmatnak gyöngyeivel</l>
					<l>Sűrűen felékülve,</l>
					<l>Szelíd fény-folyamban úsznak,</l>
					<l>Egészen megüdülve.</l>
				</lg>
				<lg>
					<l>A kert tarka virágai</l>
					<l>Új zománczczal kérkednek;</l>
					<l>A rózsák nyílt lángaiból</l>
					<l>Új illatok terjednek:</l>
					<l>Mert a lengő, csélcsap szellő,</l>
					<l>Rendre járván ezeket,</l>
					<l>Éjjel meggyűlt illatjoktól</l>
					<l>Fosztogatja kebleket.</l>
				</lg>
				<lg>
					<l>Vígan dongva oda hagyják</l>
					<l>A méhek köpűjöket,</l>
					<l>S a szellővel versent vájják</l>
					<l>A nyílt virág-öblöket.</l>
					<l>A feléledt tarka lepkék</l>
					<l>A réteken bolyongnak;</l>
					<l>Karikázva űzik egymást</l>
					<l>S virágokra szállongnak.</l>
				</lg>
				<lg>
					<l>A tollas nép felborzasztván</l>
					<l>És megrázván tollait,</l>
					<l>Repűlésre tisztogatja</l>
					<l>S egyengeti szárnyait;</l>
					<l>S megköszöntvén nyugvó helyén</l>
					<l>A szép reggelt szavával,</l>
					<l>Egymás után el-elrepűl</l>
					<l>Eledelre párjával.</l>
				</lg>
				<lg>
					<l>Amott egy hím fülemile</l>
					<l>Mesterséges gégével</l>
					<l>Sziszeg, cseng és fütyöl s csattog -</l>
					<l>S szerelmet űz nőjével.</l>
					<l>A pacsirták csicseregve</l>
					<l>Az egekben lebegnek;</l>
					<l>A verebek a sövényen</l>
					<l>Ugrándoznak, csevegnek.</l>
				</lg>
				<lg>
					<l>A madarak Atilája,</l>
					<l>A hatalmas, kevély sas,</l>
					<l>Egy majd égig nyúlt kőszálon</l>
					<l>Merőn állva, mint a vas,</l>
					<l>Nyakát s szemét büszke hittel</l>
					<l>A nap felé mereszti,</l>
					<l>S világához sovárogván,</l>
					<l>Szárnyait kiterjeszti; -</l>
				</lg>
				<lg>
					<l>S most - büszkén felemelkedik, -</l>
					<l>S ég s föld közt mintegy kötél,</l>
					<l>A felhőben kereng s lebeg; -</l>
					<l>A tollas nép látja s fél.</l>
					<l>Mint ama nagy s erős lélek,</l>
					<l>Kit érzelmi szívének</l>
					<l>S elméjének gondolati</l>
					<l>Az egekbe vivének.</l>
				</lg>
				<lg>
					<l>Lúdak, réczék seregesen</l>
					<l>A tó felé totyognak,</l>
					<l>S a víz édes reményében</l>
					<l>Gágognak és sápognak.</l>
					<l>S bele érvén elmerűlnek</l>
					<l>S a vizet lapátolják,</l>
					<l>És csapkodó szárnyaikkal</l>
					<l>Magok öszvelocsolják.</l>
				</lg>
				<lg>
					<l>A gömbölyű, pofás Vicza,</l>
					<l>Félig nyitva kebele,</l>
					<l>Fejdegéli már a Vellást,</l>
					<l>Elterűlve pendelye.</l>
					<l>Látván ezt az éhes borjú</l>
					<l>S féltvén kövér ételét,</l>
					<l>Néz, bőg, topog, rúg s azon van,</l>
					<l>Hogy lerázza kötelét.</l>
				</lg>
				<lg>
					<l>A nagyfejű, zömök bika</l>
					<l>Bömbölve jár alá s fel,</l>
					<l>A csapásban, merre már majd</l>
					<l>A csordának jönni kell;</l>
					<l>Dúl, fúl, szikrát hányó szemmel</l>
					<l>És kalapál lábával,</l>
					<l>S maga körül porfelleget</l>
					<l>Indít mérges szarvával.</l>
				</lg>
				<lg>
					<l>Talpon van a borzas kocsis,</l>
					<l>És csudálván álmait,</l>
					<l>Vakargatja s kefélgeti</l>
					<l>Prüsszögő pej lovait.</l>
					<l>A negédes, pajkos lovász</l>
					<l>Az abrakot rostálja,</l>
					<l>S almás szürke paripáját</l>
					<l>Fütyörészve kínálja.</l>
				</lg>
				<lg>
					<l>Néz a tüzes, délczeg Ráró,</l>
					<l>Topog, hortyog és nyerít; -</l>
					<l>Kútra megy most a két legény</l>
					<l>S gyors kézzel vizet merít; -</l>
					<l>Erős, széles vállaikon</l>
					<l>Most a csöbröt béviszik,</l>
					<l>S ott, egygyik a másik után,</l>
					<l>Rendre minden ló iszik.</l>
				</lg>
				<lg>
					<l>Rezzegetik az akolban,</l>
					<l>Kezeikben a sajtár,</l>
					<l>A heverő s kérődző nyájt</l>
					<l>A juhász és a bojtár;</l>
					<l>S mire minden homályt elver</l>
					<l>A nap a mély völgyekből,</l>
					<l>A téj is mind ki lesz fejve</l>
					<l>A feszes júh-tölgyekből.</l>
				</lg>
				<lg>
					<l>A rideg nyáj kinn legel már</l>
					<l>S a mező nyers füveit</l>
					<l>Mohón falja s nyalogatja</l>
					<l>A hajnalnak könnyeit.</l>
					<l>Két nagyfejü s nagyszarvú kos</l>
					<l>A gyöpös domboldalon</l>
					<l>Kiválik a sereg közűl -</l>
					<l>Mit akarnak ott, vajjon? -</l>
				</lg>
				<lg>
					<l>Hegyes füllel figyelmez s néz</l>
					<l>Reájok az egész nyáj,</l>
					<l>Hogy felkapott falatját is</l>
					<l>Elfelejti némely száj:</l>
					<l>Most a kosok öszveütnek, -</l>
					<l>S csapásaik oly nagyok,</l>
					<l>Hogy a föld is reng alattok,</l>
					<l>S majd bészakad az agyok;</l>
				</lg>
				<lg>
					<l>Míg a pásztor, ki a dombról</l>
					<l>Fújja-le bús nótáját,</l>
					<l>Megharagszik, s ajakától</l>
					<l>Félrekapván dudáját,</l>
					<l>Olyant rikkant a kosoknak,</l>
					<l>Hogy ezek megrettennek,</l>
					<l>S félbe hagyván a viadalt,</l>
					<l>Jobbra balra szélyt-mennek.</l>
				</lg>
				<lg>
					<l>A szorgalmas földmívelő,</l>
					<l>Költögetvén ökreit,</l>
					<l>Melyek éjjel kipihegék</l>
					<l>A tegnapnak terheit,</l>
					<l>Őket az ekéhez hajtja,</l>
					<l>S befogván az igába,</l>
					<l>Szól és belé kapaszkodik</l>
					<l>Ekéjének szarvába;</l>
				</lg>
				<lg>
					<l>Suhogtatván, durrogtatván</l>
					<l>Sudaras ostorával,</l>
					<l>A vonókat ösztönözi</l>
					<l>Esméretes szavával;</l>
					<l>Tudván azt, hogy kenyér s élet</l>
					<l>Terem ezen munkában,</l>
					<l>Vidám kedvvel ballagdogál</l>
					<l>Ökreinek nyomában.</l>
				</lg>
				<lg>
					<l>Kezdi már ott a kaszások</l>
					<l>Csoportja is munkáját:</l>
					<l>Emez szemét törölgetvén,</l>
					<l>Amaz fenvén kaszáját;</l>
					<l>Most mindnyájan bele vágnak</l>
					<l>A rét tömött füvébe,</l>
					<l>S vastag rendek dűlnek hosszan</l>
					<l>A fénylő vas élébe.</l>
				</lg>
				<lg>
					<l>A tegnap elfáradt útas,</l>
					<l>Ki egy széllyelterjedett</l>
					<l>Vén tölgyfának árnyékában</l>
					<l>Álomra telepedett,</l>
					<l>Most öszve s felszedi magát</l>
					<l>S a feléledt vidékbe</l>
					<l>Útnak indúl, forró hálát</l>
					<l>Repítvén-fel az égbe.</l>
				</lg>
				<lg>
					<l>A galambok seregesen</l>
					<l>Oda hagyván fészkeket,</l>
					<l>Szárnycsattogva repűlnek el,</l>
					<l>Teli szedni begyeket:</l>
					<l>Hol most a hím nője körül</l>
					<l>Addig enyelg s forgódik,</l>
					<l>Míg szerelmes kivánatja</l>
					<l>Csókban el nem oltódik.</l>
				</lg>
				<lg>
					<l>Amott a kevély kan polyka,</l>
					<l>Tollai felborzadva,</l>
					<l>S mérges-vörös leffentyője</l>
					<l>Rút fején megolvadva,</l>
					<l>Dölffel csoszog az udvarban,</l>
					<l>Szidalmakat ökrendez;</l>
					<l>Mint ama felfújt criticus, -</l>
					<l>De - kit senki fel nem vesz.</l>
				</lg>
				<lg>
					<l>A harmatnak gyöngyeitől</l>
					<l>Csillog amott a máva.</l>
					<l>Hah! s közte mint hivalkodik</l>
					<l>A ragyogó kan páva! -</l>
					<l>Fennáll búbos kigyófeje,</l>
					<l>Kiterjesztve bő farka,</l>
					<l>Mely temérdek színeitől</l>
					<l>S szemeitől oly tarka;</l>
				</lg>
				<lg>
					<l>Kedvetelve nézi magát, -</l>
					<l>Mint asszonyok s leányok,</l>
					<l>Kiknek testek ilyen czifrák, -</l>
					<l>Szívök, lelkek silányok; -</l>
					<l>Szép farkának zöld selymével</l>
					<l>A szél játszik s ingatja;</l>
					<l>Látván ezt az agárkölyök,</l>
					<l>Csudálja és ugatja.</l>
				</lg>
				<lg>
					<l>Oh természet! Mely becsesek</l>
					<l>Kellemeid és áldásid!</l>
					<l>Szeresd, tápláld és boldogítsd</l>
					<l>Kedvellőid s munkásid! -</l>
					<l>Végy kebledbe! - Lovász! - nyergelj!</l>
					<l>Kaszásim megkeresem. -</l>
					<l>Cziczke! Lepke! Fecske! hajsza! -</l>
					<l>Nyúgodjál még, kedvesem!</l>
				</lg>
				<p>51. Dal.</p>
				<lg>
					<l>A szokáshoz, emberekhez</l>
					<l>Nem szabom én éltemet;</l>
					<l>Oskolai törvényekhez</l>
					<l>Nem szabom én versemet;</l>
					<l>A mint érzek s gondolkodom,</l>
					<l>Akként élem napjaim;</l>
					<l>Csak szívemhez ragaszkodom,</l>
					<l>Midőn zengem dalaim;</l>
					<l>Természetes az életem,</l>
					<l>Természetes versezetem;</l>
					<l>A mi nincs, nem tettetem:</l>
					<l>Csak szívemet követem.</l>
				</lg>
				<p>52. Dal.</p>
				<lg>
					<l>A szerencse kebelében</l>
					<l>Az ott, - mégis szomorog? -</l>
					<l>Temérdek kincs közepében</l>
					<l>Ez itt, - mégis nyomorog?</l>
					<l>A dicsőség súgáriban</l>
					<l>Az ott, - mégis kedvetlen? -</l>
					<l>Egy szép asszony karjaiban</l>
					<l>Ez itt, - mégis ízetlen? -</l>
					<l>Óh! mert mind ez nem szerelem,</l>
					<l>És a szívnek nem élelem; -</l>
					<l>Ne keress ott, a hol nincs;</l>
					<l>Szívedben a legjobb kincs.</l>
				</lg>
				<p>53. Dal.</p>
				<lg>
					<l>Egy istenért, egy hazáért</l>
					<l>Égett hajdan, durván hív, -</l>
					<l>Egy hölgyért, egy nyoszolyáért -</l>
					<l>A törzsökös magyar szív;</l>
					<l>De sem isten, sem hazához</l>
					<l>Sok kigyalúlt magyar szív,</l>
					<l>Sem szavához, sem párjához,</l>
					<l>Sem magához most nem hív!</l>
					<l>Egy istenem, egy a hazám,</l>
					<l>Érzi szívem, s ezt vallja szám;</l>
					<l>S egy szerelme szívemnek,</l>
					<l>Mint egy szíve keblemnek.</l>
				</lg>
				<p>54. Dal.</p>
				<lg>
					<l>Ezerféle képzeletek,</l>
					<l>Gondolatok s remények,</l>
					<l>S még százszor több érezetek,</l>
					<l>Kivánatok és kények</l>
					<l>Szendergének tűz-lelkemben,</l>
					<l>Még akkor csak embryók,</l>
					<l>Mind - sejtém azt kebelemben -</l>
					<l>Mind gyönyörű-szépek - s jók:</l>
					<l>Most szerelmünk kedveiben,</l>
					<l>Csókjainknak tüzeiben</l>
					<l>Ezek mind kikelének</l>
					<l>S örömekké levének.</l>
				</lg>
				<p>55. Dal.</p>
				<lg>
					<l>A szerelem örömei</l>
					<l>Legvalóbb tulajdonink;</l>
					<l>A szív és ész kellemei</l>
					<l>Legbecsesebb vagyonink:</l>
					<l>Mert nem idő vagy sors-ként van</l>
					<l>Mind ezeknek járások;</l>
					<l>Hanem bennünk önmagunkban</l>
					<l>Vagyon az ő források; -</l>
					<l>Minden egyéb, nem örökség,</l>
					<l>Egyéb, a mit a sors ád még,</l>
					<l>Nem tulajdon, csak kölcsön, -</l>
					<l>Csak szép hamv a gyümölcsön.</l>
				</lg>
				<p>56. Dal.</p>
				<lg>
					<l>Munka töltvén nappalimat,</l>
					<l>Éjjelimet nyúgalom,</l>
					<l>Nem teheti óráimat</l>
					<l>Hosszakká az únalom:</l>
					<l>Lovag, gyalog járogatván</l>
					<l>A gazdaság ágait;</l>
					<l>Néha vadász, csapázgatván</l>
					<l>A vadaknak nyomait;</l>
					<l>Közben néha bölcselkedvén,</l>
					<l>Érezvén és elmélkedvén</l>
					<l>S zengvén ebből kelt dalom -</l>
					<l>Nem fér hozzám únalom.</l>
				</lg>
				<p>57. Dal.</p>
				<lg>
					<l>Amor nélkül a szép és jó</l>
					<l>Holt, kemény és mereven;</l>
					<l>Általa lesz élő, bájló,</l>
					<l>Lelkes, szíves, eleven;</l>
					<l>Ő ád végső tökélletet</l>
					<l>A kellemek bájának,</l>
					<l>Mint a harmat szint s életet</l>
					<l>A tavaszi rózsának;</l>
					<l>S mint a dicső, jóltévő nap,</l>
					<l>Kitől minden életet kap,</l>
					<l>Esméretes ott is még,</l>
					<l>Hol örökké áll a jég.</l>
				</lg>
				<p>58. Dal.</p>
				<lg>
					<l>Ki a tömlöcz penészéből,</l>
					<l>Örök rabság lánczából,</l>
					<l>Ki a vakság bús éjjéből</l>
					<l>Vagy a halál torkából</l>
					<l>Reménytelen kivonatik</l>
					<l>Új, szebb élet kedvébe,</l>
					<l>Bár pokolból ragadtatik</l>
					<l>A menny üdvességébe,</l>
					<l>Nem érezhet, jobbat, szebbet</l>
					<l>Gyönyörűbbet, édesebbet,</l>
					<l>Mint éreztem, boldog én,</l>
					<l>Őt először - ölelvén.</l>
				</lg>
				<p>59. Dal.</p>
				<lg>
					<l>Egy szavára - síralmimnak</l>
					<l>Elapadott tengere;</l>
					<l>Egy szavára - kínaimnak</l>
					<l>Elenyészett ezere;</l>
					<l>S világosság lőn fejemben,</l>
					<l>Mely bús éjben borongott;</l>
					<l>S békesség lőn kebelemben,</l>
					<l>Mely tűz-harczban szorongott</l>
					<l>A zűrzavar homályai,</l>
					<l>Hogy a nap tűz-súgárai</l>
					<l>Először kitörtenek,</l>
					<l>Legott imígy tüntenek.</l>
				</lg>
				<p>60. Dal.</p>
				<lg>
					<l>A világ egy nagy üres tér,</l>
					<l>Minden árnyék és álom,</l>
					<l>Az élet csak keblünkben vér, -</l>
					<l>Egyéb holt, - azt találom,</l>
					<l>A miólta kebelében</l>
					<l>Örömmé vált gyötrelmem,</l>
					<l>S az örömek özönében</l>
					<l>Uszik s ferdik szerelmem; -</l>
					<l>Mintha a nagy természetben</l>
					<l>Ő s én volnánk csak életben, -</l>
					<l>S csak szerelmünk eleven, -</l>
					<l>Egyéb minden mereven.</l>
				</lg>
				<p>61. Dal.</p>
				<lg>
					<l>Ne káromold, sőt háláljad</l>
					<l>Szíved érzékenységét;</l>
					<l>Ne irígyeld, sőt sajnáljad</l>
					<l>Sok szív ércz-keménységét:</l>
					<l>A kemény és érzéketlen</l>
					<l>E nagy lánczban hibás tag;</l>
					<l>Mint a kőszirt terméketlen,</l>
					<l>Elvész benne az életmag:</l>
					<l>Érzékenység a nemzője,</l>
					<l>Táplálója s éltetője</l>
					<l>Minden szép-, nagy- és jónak,</l>
					<l>Minden lantra méltónak.</l>
				</lg>
				<p>62. Dal.</p>
				<lg>
					<l>Mint egy nap az esztendőben,</l>
					<l>Mint a madár felettünk,</l>
					<l>Vagy felhő a levegőben,</l>
					<l>Úgy repűl el életünk;</l>
					<l>Míg Amornak örömei</l>
					<l>Boldogítják szívünket,</l>
					<l>S a bölcseség törvényei</l>
					<l>Világítják fejünket; -</l>
					<l>De mász, sőt áll az ideje,</l>
					<l>Kinek üres szíve s feje; -</l>
					<l>Jobb, ha nem él az olyan,</l>
					<l>A kin ilyen átok van.</l>
				</lg>
				<p>63. Dal.</p>
				<lg>
					<l>Éljük (dorgálni ki meri?)</l>
					<l>Az ifjúság örömit,</l>
					<l>Míg a vénség nem keveri</l>
					<l>Öröminkbe ürömit.</l>
					<l>Éljünk, a míg ifjak vagyunk,</l>
					<l>Míg életünk földje bő,</l>
					<l>Míg termékeny keblünk s agyunk, -</l>
					<l>Mert eljön majd az idő,</l>
					<l>Hogy megtompúl az érezet,</l>
					<l>S egyedül az emlékezet</l>
					<l>Lesz öröme szívünknek</l>
					<l>S legfőbb java éltünknek.</l>
				</lg>
				<p>64. Dal.</p>
				<lg>
					<l>Mint a tavasz virágzatja,</l>
					<l>Mindenegy más fajzatú,</l>
					<l>S minden fajnak más látszatja,</l>
					<l>S mind tulajdon illatú;</l>
					<l>Úgy mindegygyik szépségének</l>
					<l>Tulajdon a kelleme</l>
					<l>És tulajdon kellemének</l>
					<l>Az öröme s érdeme, -</l>
					<l>A szívnek és érzelminek,</l>
					<l>A léleknek s képzetinek</l>
					<l>Ezerféle kedvére</l>
					<l>És gyönyörűségére.</l>
				</lg>
				<p>65. Dal.</p>
				<lg>
					<l>Most négyszer hét esztendeje,</l>
					<l>Lőn kezdete létemnek;</l>
					<l>De csak az volt az eleje</l>
					<l>Valóságos éltemnek,</l>
					<l>Midőn (második nyár most lesz)</l>
					<l>Lízám! nékem így szóllál:</l>
					<l>«Ha szerelmem boldoggá tesz, -</l>
					<l>Boldogságod helyén áll!»</l>
					<l>Mind addig, - csak hogy mozogtam;</l>
					<l>Nem tarthattam, bár ha fogtam; -</l>
					<l>Akkor újra teremtél,</l>
					<l>Szívem csak azóta él.</l>
				</lg>
				<p>66. Dal.</p>
				<lg>
					<l>Ha nem érnek az elmével,</l>
					<l>Óh vers, ólom lábaid,</l>
					<l>És a szívnek érzetével,</l>
					<l>Nyelv, nem birnak szavaid;</l>
					<l>Hát jobb, óh vers, csak elfúlnod, -</l>
					<l>A nehéz vers fertelem;</l>
					<l>S néked, nyelv, jobb elnémúlnod, -</l>
					<l>A selyp hangzat sérelem.</l>
					<l>Így lesz féreg-csúsz-mászássá,</l>
					<l>Így lesz varjú-károgássá,</l>
					<l>Óh sas, fellengezésed,</l>
					<l>Fülemile, zengésed.</l>
				</lg>
				<p>67. Dal.</p>
				<lg>
					<l>Az emberszív, valamíg vér,</l>
					<l>Érzelmet vált és cserél;</l>
					<l>Mindég kiván, sovárog s kér,</l>
					<l>Tellik, ürűl, reményl s fél.</l>
					<l>Boldog szív, mely, a mit kére,</l>
					<l>A sorstól megnyerhette;</l>
					<l>Mely nyúgalom-partot ére</l>
					<l>S reményét nem vesztette.</l>
					<l>Ez órában jó érzemény,</l>
					<l>A jövőre kedves remény:</l>
					<l>Boldog annak élete,</l>
					<l>Ki már erre mehete.</l>
				</lg>
				<p>68. Dal.</p>
				<lg>
					<l>Az első csók ajakiból</l>
					<l>Mint ragadt-meg engemet!</l>
					<l>Szinte minden sarkaiból</l>
					<l>Kiforgatta létemet.</l>
					<l>«Rég-szeretett, hát enyém vagy!</l>
					<l>Semmi sors nem választ el!»</l>
					<l>Egész lelkem ezen egy nagy</l>
					<l>Gondolatba lobbant fel.</l>
					<l>S mint az árnyék a szálfáknak,</l>
					<l>A nap és hold a világnak,</l>
					<l>Néki szívem oly hive,</l>
					<l>Oly hivem az ő szive.</l>
				</lg>
				<p>69. Dal.</p>
				<lg>
					<l>Ha úgy nézed szépségedet,</l>
					<l>Leány, mint fő javadat,</l>
					<l>Szánlak, gyarló, én tégedet,</l>
					<l>Mert megcsalod magadat.</l>
					<l>Hidd el, kevés ez magában;</l>
					<l>S gyakran ennek birtoka,</l>
					<l>Az ő rövid tartásában,</l>
					<l>Hosszú búnak az oka.</l>
					<l>Gondolj szíved- és lelkeddel</l>
					<l>Többet, mint sem szépségeddel:</l>
					<l>Ez naponként fogy és vész; -</l>
					<l>Holtig tart a szív és ész.</l>
				</lg>
				<p>70. Dal.</p>
				<lg>
					<l>Asznak a rét virágai,</l>
					<l>Hervasztván az ősz szele;</l>
					<l>Némák berkünk lantosai,</l>
					<l>Sárgúl a fák levele! -</l>
					<l>Az ifjúság kellemei,</l>
					<l>És tüzei s kényei,</l>
					<l>Az életnek örömei,</l>
					<l>Reményei s kedvei, -</l>
					<l>Minden a nagy természetbe</l>
					<l>Így megyen bús-enyészetbe!</l>
					<l>Éljünk szívünk- s lelkünkkel,</l>
					<l>Mert mink is így megyünk-el.</l>
				</lg>
				<p>71. Dal.</p>
				<lg>
					<l>Rokon ember-társatokkal</l>
					<l>Kik jót tenni gondoltok,</l>
					<l>S vagy színekkel, vagy hangokkal,</l>
					<l>Vagy versekkel rajzoltok!</l>
					<l>A természet legyen kútfő</l>
					<l>Minden érzett- s gondoltban;</l>
					<l>Ő legyen tárgy, ő próbakő, -</l>
					<l>Ha másként van, - nem jól van.</l>
					<l>Ez örök nagy igazságot,</l>
					<l>Melytől hogyha félrevágott,</l>
					<l>Majomjáték munkátok, -</l>
					<l>Eszetekben tartsátok.</l>
				</lg>
				<p>72. Dal.</p>
				<lg>
					<l>Hűlt helye a sűrű dombon</l>
					<l>A sok madárfészeknek;</l>
					<l>Levél helyt a dió-lombon</l>
					<l>Csókák s varjak lebegnek;</l>
					<l>Fűrj és fecske menni készül,</l>
					<l>Gólya, daru eltünt már;</l>
					<l>A denevér tornyában ül,</l>
					<l>Estvénként most már nem jár;</l>
					<l>Hamvas ködben lábbog a nap;</l>
					<l>Hervad, pusztúl a domb és lap; -</l>
					<l>Itt az ősz! de legyen bár, -</l>
					<l>Öröminkben nem lesz kár.</l>
				</lg>
				<p>73. Dal.</p>
				<lg>
					<l>Szegény vagy rosz belsejébe</l>
					<l>Ki maga nem tud lenni,</l>
					<l>Ki szívének rejtekébe</l>
					<l>Fél s nem szeret bémenni:</l>
					<l>A ki önnön társaságát</l>
					<l>Mind örökké kerüli;</l>
					<l>Vagy esméri silányságát,</l>
					<l>Vagy magát nem becsüli.</l>
					<l>Bizonyos az, hogy hiános</l>
					<l>Ember, a ki, ha magános,</l>
					<l>Jó társra nem tehet szert;</l>
					<l>Sajnálom az oly embert.</l>
				</lg>
				<p>74. Dal.</p>
				<lg>
					<l>Szerelemről, hogy jól írjon</l>
					<l>Akárki, és tüzesen,</l>
					<l>Szükség: érző szívvel birjon</l>
					<l>És igazán szeressen.</l>
					<l>Ovid, Sappho s több mások is</l>
					<l>Oly jól azért irának</l>
					<l>Szerelmeket, mert magok is</l>
					<l>Szerelmesek valának.</l>
					<l>Minden Musa bár fejedben,</l>
					<l>Amor nélkül kebeledben,</l>
					<l>Akármiként igyekezz: -</l>
					<l>Leirt tüzed hideg lesz.</l>
				</lg>
				<p>75. Dal.</p>
				<lg>
					<l>Nem ki névért, dicsőségért</l>
					<l>Mássza Pindus bérczeit,</l>
					<l>Vagy alacsony nyereségért</l>
					<l>Írja halom-verseit;</l>
					<l>Hanem az, ki, ha lelkében</l>
					<l>Gondolatok virradnak,</l>
					<l>Vagy felhevűlt kebelében</l>
					<l>Érzemények fakadnak,</l>
					<l>Lantot ragad, s mi érdekli,</l>
					<l>Kedvesinek elénekli, -</l>
					<l>Kiben a vers így terem,</l>
					<l>Az énnékem emberem.</l>
				</lg>
				<p>III. ÉNEK.</p>
				<lg>
					<l>Hah! Istenség a szerelem</l>
					<l>E romlandó hüvelyben;</l>
					<l>Segedelem és védelem</l>
					<l>A sors ellen a mellben;</l>
					<l>Mindenható hatalmával</l>
					<l>És tulajdon bűbájával,</l>
					<l>A mit az ész alig hisz,</l>
					<l>Játszva mindent végre visz.</l>
				</lg>
				<lg>
					<l>Rózsákat hint ösvényére</l>
					<l>Ezen földi éltünknek;</l>
					<l>Írt csepegtet sérelmére</l>
					<l>Gyakran vérző szívünknek:</l>
					<l>A bút, gondot felvidítja,</l>
					<l>A szegényt meggazdagítja,</l>
					<l>Minden ellen védelem -</l>
					<l>Istenség a szerelem!</l>
				</lg>
				<lg>
					<l>A lelket megnemesíti,</l>
					<l>Szépre, nagyra buzdítja;</l>
					<l>Az elmét megélesíti,</l>
					<l>A lomhát megindítja;</l>
					<l>Az ércz-szívet meglágyítja,</l>
					<l>A fajtalant megtisztítja,</l>
					<l>Meghajt minden nagyságot,</l>
					<l>Hódít minden vadságot.</l>
				</lg>
				<lg>
					<l>Szárnyakat ád a léleknek</l>
					<l>S magán fellyűl emeli,</l>
					<l>Bátorságot a félszegnek,</l>
					<l>Mely a bajt megtördeli;</l>
					<l>A rosszat meggyűlölteti,</l>
					<l>Erkölcsöt megkedvelteti;</l>
					<l>Terjed benn az értelem, -</l>
					<l>Istenség a szerelem!</l>
				</lg>
				<lg>
					<l>Nála nélkül az emberség</l>
					<l>Itt örömöt nem is lel;</l>
					<l>Nála nélkül a mesterség</l>
					<l>Semmi dicsőt nem mivel.</l>
					<l>Minden jónak, felségesnek,</l>
					<l>Minden gyönyörűségesnek</l>
					<l>A szerelem eleje,</l>
					<l>A szerelem veleje.</l>
				</lg>
				<lg>
					<l>Közönséges lelkekből is</l>
					<l>Mely mennyei szikrát ejt?</l>
					<l>A legvadabb szívekből is</l>
					<l>Mely isteni érzést fejt? -</l>
					<l>A mi egymást gyülölséggel</l>
					<l>S ellenséges dühösséggel</l>
					<l>Mind örökké üldözte,</l>
					<l>Gyakran öszvekötözte.</l>
				</lg>
				<lg>
					<l>Kicsal minden tehetséget</l>
					<l>Az emberből bájával;</l>
					<l>Betölt minden reménységet</l>
					<l>A boldogság árjával;</l>
					<l>Minden átkot áldássá tesz,</l>
					<l>Ő általa tűrhető lesz</l>
					<l>A legfenébb gyötrelem, -</l>
					<l>Istenség a szerelem.</l>
				</lg>
				<lg>
					<l>Tánczot, tréfát, játékokat</l>
					<l>Tenyészt a vad pusztában,</l>
					<l>És rózsákon vet ágyokat</l>
					<l>Pályánk nehéz útjában.</l>
					<l>Ezt a földi por-életet,</l>
					<l>Mely agyagba rekesztetett,</l>
					<l>Oly tetőre vezeti,</l>
					<l>Hol az mennyét élheti.</l>
				</lg>
				<lg>
					<l>Palotává varázsolja</l>
					<l>Az alacsony kalibát;</l>
					<l>Veszélyeket meglábolja, -</l>
					<l>Nincs előtte semmi gát:</l>
					<l>Sőt a bátor és hatalmas</l>
					<l>A síron is diadalmas; -</l>
					<l>Mint az öröm karjába,</l>
					<l>Úgy dől halál torkába.</l>
				</lg>
				<lg>
					<l>A természet lépéseit</l>
					<l>Ő indítja s vezeti;</l>
					<l>Az ő ezer nemzéseit</l>
					<l>Ő neveli s élteti:</l>
					<l>Nála nélkűl föld, víz, tűz, ég</l>
					<l>Zűrzavarban meredne még:</l>
					<l>Szerelme az istennek</l>
					<l>Ada létet mindennek.</l>
				</lg>
				<p>76. Dal.</p>
				<lg>
					<l>Miként sejti ő lelkemből</l>
					<l>Kelő gondolatimat;</l>
					<l>Miként sejti ő szememből</l>
					<l>Titkos kivánatimat!</l>
					<l>S miként tudja betölteni</l>
					<l>Ezeket egy csókjával;</l>
					<l>S amazokat segíteni</l>
					<l>Elméjének szárnyával! -</l>
					<l>Segéd szívem érzésiben,</l>
					<l>Elmém víg s bús röpteiben;</l>
					<l>Fele valóságomnak,</l>
					<l>Lelke minden dolgomnak.</l>
				</lg>
				<p>77. Dal.</p>
				<lg>
					<l>Mind az, a mit a halandók</l>
					<l>Szerencsének tartanak;</l>
					<l>A miért ők, a szánandók,</l>
					<l>Veszélyekbe szállanak:</l>
					<l>A becsület s dicsőségnek</l>
					<l>Fényes pora és füstje,</l>
					<l>Gazdagságnak és felségnek</l>
					<l>Aranya és ezüstje,</l>
					<l>S több efféle, miket sok szív</l>
					<l>Leggyönyörűbb élésnek hív,</l>
					<l>Nem ér hiú becsével</l>
					<l>A szerelem kedvével.</l>
				</lg>
				<p>78. Dal.</p>
				<lg>
					<l>Óh te! ki a nagy világnak</l>
					<l>Elkábító zajában,</l>
					<l>A hivság és bujaságnak</l>
					<l>Ellankasztó karjában</l>
					<l>Elbitanglád jobb részedet</l>
					<l>Tehetségét lelkednek,</l>
					<l>Elbitanglád szép tüzedet,</l>
					<l>S elevenjét szívednek, -</l>
					<l>Térj vissz’ a szép természetnek,</l>
					<l>Bölcseségnek s szeretetnek</l>
					<l>Boldogító ölébe! -</l>
					<l>Írt lelsz kebled sérvébe.</l>
				</lg>
				<p>79. Dal.</p>
				<lg>
					<l>Van egy erkölcs, melyet imád</l>
					<l>Még maga is a gonosz;</l>
					<l>Mely a szívnek nyúgalmat ád</l>
					<l>S az életre áldást hoz;</l>
					<l>Mely még minden hív őrzőjét</l>
					<l>Örömökkel fizette</l>
					<l>S minden kába elvesztőjét</l>
					<l>Gyötrelmekkel bűntette; -</l>
					<l>Van egy erkölcs, mely ha elvész,</l>
					<l>Vele vész a legszebb s jobb rész:</l>
					<l>A szívbéli békesség.</l>
					<l>E nagy kincs a szüzesség.</l>
				</lg>
				<p>80. Dal.</p>
				<lg>
					<l>Szív s ész! külön két kalaúz</l>
					<l>Az embernek éltében;</l>
					<l>Boldog! a kit egyfelé húz</l>
					<l>Mind a kettő mentében.</l>
					<l>De többnyire nem egygyeznek, -</l>
					<l>Ez jobbra, s az balra megy;</l>
					<l>S mikor már nem ellenkeznek -</l>
					<l>Az embernek már mind egy.</l>
					<l>Gyakran, a mit az ész javall,</l>
					<l>A szív kínnak, átoknak vall;</l>
					<l>A mit pedig ez szível,</l>
					<l>Az azt másként veszi fel.</l>
				</lg>
				<p>81. Dal.</p>
				<lg>
					<l>A mezei gazdagságban</l>
					<l>Minden óra munkát hoz,</l>
					<l>Midőn a nagy palotákban</l>
					<l>Az únalom ásítoz:</l>
					<l>Pedig miként mozog, zajog</l>
					<l>Minden, - vélnéd, duplán él;</l>
					<l>Holott a szív senyved, sajog,</l>
					<l>Nyomván azt a gőz és szél.</l>
					<l>Óh természet! csak anyai</l>
					<l>Kebeledben a magvai</l>
					<l>S gyümölcsi ez életnek; -</l>
					<l>Boldogok! kik szeretnek.</l>
				</lg>
				<p>82. Dal.</p>
				<lg>
					<l>Tudós lehetsz; - de bölcs nem vagy,</l>
					<l>Éjt nap könyvben túrkáló:</l>
					<l>Tudománynyal megrakott agy</l>
					<l>Kedvvel telt szív mellett jó.</l>
					<l>Nem ki ezrek éltét, tettét</l>
					<l>Tudja, fejti s beszéli,</l>
					<l>De, ki ember-természetét</l>
					<l>Mélyen érzi és éli, -</l>
					<l>Voltakról tud, - jövendőt sejt, -</l>
					<l>Valóval él, - kedvet nem ejt,</l>
					<l>Ez így, az úgy történvén,</l>
					<l>Bölcsnek csak azt mondom én.</l>
				</lg>
				<p>83. Dal.</p>
				<lg>
					<l>Az örökké nyughatatlan,</l>
					<l>Kit valami mindég hajt,</l>
					<l>S amott lót-fut, ámbár jól van</l>
					<l>Itt is dolga, - nem kap rajt;</l>
					<l>Utóbb mégis csak vissza vágy</l>
					<l>Születési fészkébe,</l>
					<l>Melyet a balgatag elhágy</l>
					<l>Jobb remények fejébe:</l>
					<l>Mert az ember házi állat;</l>
					<l>S bár mint nyomják itt a vállat</l>
					<l>Az életnek terhei,</l>
					<l>Tűrhetőbbek sebei.</l>
				</lg>
				<p>84. Dal.</p>
				<lg>
					<l>Sokan voltak, kik őt kérték,</l>
					<l>Czímesb, dúsabb, kellemesb;</l>
					<l>És ha ez az érdem-mérték,</l>
					<l>Én nálamnál érdemesb;</l>
					<l>A mit tudok, az is csekély,</l>
					<l>Minden ember tudhatja;</l>
					<l>Hanem mi a keblemben él, -</l>
					<l>Kevés, ki megfoghatja:</l>
					<l>Megfogta ő; s e mindég hív,</l>
					<l>Csupán érte verő mély szív,</l>
					<l>Ezen legjobb értékem,</l>
					<l>Szerzé meg őt énnékem.</l>
				</lg>
				<p>85. Dal.</p>
				<lg>
					<l>A gyermek-kor örömei,</l>
					<l>Mig, mint tűz a kövekben,</l>
					<l>A szerelem érzelmei</l>
					<l>Alusznak a szívekben, -</l>
					<l>Mik az édes kínhoz képest,</l>
					<l>Mely belőlünk fakadoz,</l>
					<l>Midőn a szív lélek és test</l>
					<l>Szerelmében olvadoz?</l>
					<l>A szerelem örömei</l>
					<l>Legédesebb gyümölcsei</l>
					<l>E szarándok életnek: -</l>
					<l>Boldogok, kik szeretnek!</l>
				</lg>
				<p>86. Dal.</p>
				<lg>
					<l>Te az idők tengerébe</l>
					<l>Már már lefolyt esztendő,</l>
					<l>Melynek boldog kezdetébe</l>
					<l>Örökr’ enyém leve ő!</l>
					<l>Hogy a búnak örvényéből</l>
					<l>Szívem végre partot ért,</l>
					<l>Hálá! lelkem fenekéből,</l>
					<l>A jó s boldog napokért!</l>
					<l>Hálá, sorsom, kegyelmedért!</l>
					<l>Hálá, Lízám! szerelmedért! -</l>
					<l>Tavaly ekkor még féltem;</l>
					<l>Most - mondhatom, hogy éltem.</l>
				</lg>
				<p>87. Dal.</p>
				<lg>
					<l>Ez órának lejártával</l>
					<l>Vége van e századnak;</l>
					<l>A jövő száz lefolytával,</l>
					<l>Kik most élnek, - sorvadnak.</l>
					<l>Én is, te is, mi boldog pár,</l>
					<l>Mi, kik itt most enyelgünk,</l>
					<l>Akkor mink is sorvadunk már, -</l>
					<l>Otthon lészen már lelkünk.</l>
					<l>Édesem te! szemed nedves?</l>
					<l>Ne szomorogj, édes-kedves! -</l>
					<l>Bár hol légyen lételünk,</l>
					<l>Szerelmünk ott lesz velünk.</l>
				</lg>
				<p>88. Dal.</p>
				<lg>
					<l>Fagyva fekszik a természet</l>
					<l>Halotti hó-leplében;</l>
					<l>Élte s bája elenyészett,</l>
					<l>Áll minden ér keblében;</l>
					<l>De majd eljő vőlegénye</l>
					<l>A hív tavasz tüzében,</l>
					<l>És anyai érzeménye</l>
					<l>Megint felforr erében;</l>
					<l>S ezerforma életeket,</l>
					<l>Örömöket és kedveket,</l>
					<l>Kiknek magvok méhében,</l>
					<l>Szülend ismét hevében.</l>
				</lg>
				<p>89. Dal.</p>
				<lg>
					<l>Mint dühödik, üvölt, ordít</l>
					<l>A zivatar, s mint kapkod?</l>
					<l>Mindent miként lódít, fordít,</l>
					<l>Széllyel s öszve mint csapkod? -</l>
					<l>Mint a pelyhet, úgy elkapja</l>
					<l>A repűlő madarat;</l>
					<l>Mint szálvesszőt földig csapja</l>
					<l>A magas tölgy-sudarat;</l>
					<l>Mint tépi ott a házokat,</l>
					<l>Hordja itt a kazalokat? -</l>
					<l>Ezt én boldog békéből</l>
					<l>Nézem, Lízám öléből.</l>
				</lg>
				<p>90. Dal.</p>
				<lg>
					<l>A szerelem és barátság,</l>
					<l>Időt győző voltában,</l>
					<l>Legjobb öröm termő két ág</l>
					<l>Az életnek fájában:</l>
					<l>E két ágnak gyümölcseit,</l>
					<l>Boldog, ki megszedheti!</l>
					<l>A többinek veszélyeit</l>
					<l>Mosolyogva tűrheti.</l>
					<l>A szerelem s barátságot,</l>
					<l>E két legszebb öröm-ágot</l>
					<l>Szívem szerint élhetvén -</l>
					<l>Boldog ember vagyok én!</l>
				</lg>
				<p>91. Dal.</p>
				<lg>
					<l>Amort, kinek csak buja kény</l>
					<l>Volt fajtalan nemzője;</l>
					<l>Amort, kinek csak külső fény</l>
					<l>Volt negédes szülője,</l>
					<l>Óh! ne fogadd kebeledbe,</l>
					<l>Azt Hymenné nevelni:</l>
					<l>Több az, a mit életedbe</l>
					<l>Mindég tudhass szívelni;</l>
					<l>Mert csömörrel, únalommal,</l>
					<l>Méreggel és fájdalommal</l>
					<l>Tölti majdan szívedet</l>
					<l>S megemészti éltedet.</l>
				</lg>
				<p>92. Dal.</p>
				<lg>
					<l>Élés által a szerelem</l>
					<l>Gyengül s végre oda vész,</l>
					<l>Mert buborék-gerjedelem, -</l>
					<l>Úgy itél a hideg ész.</l>
					<l>De szerelmünk nemesb fajtú:</l>
					<l>Ezt az inkább tüzeli;</l>
					<l>Jó s balsors ezt, öröm és bú</l>
					<l>Mind nagyobbra neveli:</l>
					<l>Mint a phoenix hamvaiból</l>
					<l>Úgy szokott ez lángjaiból</l>
					<l>Mindég újra éledni,</l>
					<l>Nagyobbodni, terjedni.</l>
				</lg>
				<p>93. Dal.</p>
				<lg>
					<l>Sorsunk vászna e föld hátán</l>
					<l>Asszony-kéztől vetődik,</l>
					<l>S a mint angyal ez, vagy sátán,</l>
					<l>Menny vagy pokol szövődik.</l>
					<l>Boldog szív, kit jobb csillaga</l>
					<l>Oly asszonyra vezetett,</l>
					<l>Kit nemének rút maszlaga</l>
					<l>Meg nem vesztegethetett.</l>
					<l>De jaj annak, ezerszer jaj!</l>
					<l>Kit egy amoly vipera-faj</l>
					<l>Hálójába ejthetett;</l>
					<l>Jaj annak, hogy - született.</l>
				</lg>
				<p>94. Dal.</p>
				<lg>
					<l>Ha csak habos testi kények,</l>
					<l>Nem a viszont-tisztelet</l>
					<l>S titkos rokon-érzemények</l>
					<l>Fonták a szív-kötelet, -</l>
					<l>Nem állandó: parányi sér,</l>
					<l>Egy kis nem várt történet, -</l>
					<l>Egygyetlenegy elfolyt csepp-vér</l>
					<l>Ennek könnyen véget vet.</l>
					<l>Egygyik felől szeretetre,</l>
					<l>Másik felől tiszteletre</l>
					<l>Támaszkodván Hymenünk -</l>
					<l>Soha sem kell féltenünk.</l>
				</lg>
				<p>95. Dal.</p>
				<lg>
					<l>Egy szép hölgynek ellenében</l>
					<l>A mely férfi úgy megáll, -</l>
					<l>Érzés nélkül kebelében,</l>
					<l>Hidegen, - mint egy kőszál;</l>
					<l>Az az asszony-természetnek</l>
					<l>Vagy rút adót fizetett;</l>
					<l>Vagy kedvével ez életnek</l>
					<l>Örökre számot vetett;</l>
					<l>Vagy bú-féreg ül szívében,</l>
					<l>Vagy nincs erő tetemében,</l>
					<l>S minden csontja már száraz -</l>
					<l>Vagy nem is férfi már az.</l>
				</lg>
				<p>96. Dal.</p>
				<lg>
					<l>Ki egy szép s jó feleségben,</l>
					<l>Egynéhány jó gyermekben,</l>
					<l>Középszerű tehetségben,</l>
					<l>Válogatott könyvekben</l>
					<l>Tartós élést, boldogságot,</l>
					<l>Elégedést nem talál; -</l>
					<l>Csak hagyja el e világot, -</l>
					<l>Annak legjobb a halál:</l>
					<l>Mert a miről ő álmodoz,</l>
					<l>Oly valamit e föld nem hoz;</l>
					<l>Nem terem az agyagban,</l>
					<l>Hanem feljebb csillagban.</l>
				</lg>
				<p>97. Dal.</p>
				<lg>
					<l>Esmérd meg az embereket</l>
					<l>Minden természetekben,</l>
					<l>Bölcsebb ifjú! s szedj kincseket</l>
					<l>Az ő szegénységekben;</l>
					<l>Gyűjts magadnak bölcseséget</l>
					<l>Az ő bolondságikból,</l>
					<l>Jóságot és szelídséget</l>
					<l>Az ő gonoszságikból;</l>
					<l>Tanúld ki jól a világot; -</l>
					<l>Szíjj a gőzből valóságot, -</l>
					<l>Vegyed hasznát eszednek,</l>
					<l>S lesz mit élni szivednek.</l>
				</lg>
				<p>98. Dal.</p>
				<lg>
					<l>Éljük okos itélettel</l>
					<l>A mit ád a jelenlét,</l>
					<l>Nyilt és vidám érezettel, -</l>
					<l>Ki másként tesz, nagyon vét:</l>
					<l>A jövendő szép reménye</l>
					<l>Többnyire dugába dűl;</l>
					<l>A jelenlét érzeménye -</l>
					<l>Ez a miénk egyedül.</l>
					<l>Édes-kedves, jersze tehát!</l>
					<l>Míg van rajta, rázzuk a fát;</l>
					<l>Talán holnap ilyenkor</l>
					<l>Válni, - rajtunk lesz a sor.</l>
				</lg>
				<p>99. Dal.</p>
				<lg>
					<l>Mint borzasztó havasoknak,</l>
					<l>Hol szirtnek szirt hegyette,</l>
					<l>Temetőknek, sírhalmoknak</l>
					<l>A szelíd hold felette; -</l>
					<l>Úgy jösz feldúlt nemzeteknek,</l>
					<l>Országoknak hamvain,</l>
					<l>Milliom holt tetemeknek,</l>
					<l>Megölteknek csontjain, -</l>
					<l>Keresztül vér-tengereken,</l>
					<l>Segítni az embereken,</l>
					<l>Áldott Béke! - üdvez légy! -</l>
					<l>Maradj! - vesznünk kell, ha mégy.</l>
				</lg>
				<p>100. Dal.</p>
				<lg>
					<l>Ti, kik Hymfit dicséritek,</l>
					<l>Poétának mondjátok,</l>
					<l>S Petrarchához emelitek,</l>
					<l>Jó barátim! halljátok:</l>
					<l>Nem engemet, - szerelmemet</l>
					<l>Illeti a borostyán:</l>
					<l>Ez gyilkolta úgy szívemet,</l>
					<l>Hogy kínomban kiki szán.</l>
					<l>Ott, a hol én nem vetettem,</l>
					<l>Bár valamit segítettem,</l>
					<l>(Sokról ezt sem mondhatni,)</l>
					<l>Nem szoktam én aratni.</l>
				</lg>
				<p>IV. ÉNEK.</p>
				<lg>
					<l>Ti, kegyes ég szülöttjei,</l>
					<l>A szép és jónak ékei,</l>
					<l>Amor bájos testvérei,</l>
					<l>Élet és öröm lelkei,</l>
					<l>Gratiák! - kegy istennéi</l>
					<l>Hellának és Rómának,</l>
					<l>Óh! legyetek barátnéi</l>
					<l>Egy áldozó scythának! -</l>
				</lg>
				<lg>
					<l>Nékem, ki most dicsőségtek</l>
					<l>Háladásúl hirdetem,</l>
					<l>Minthogy annyi kegyességtek</l>
					<l>Boldogítja életem;</l>
					<l>Kivált azon kegyelmetek,</l>
					<l>Hogy őt nékem adátok,</l>
					<l>Kit magatok neveltetek,</l>
					<l>S ki most fényt hoz reátok.</l>
				</lg>
				<lg>
					<l>Oldjátok meg, mint Wielandnak,</l>
					<l>Nékem is báj-övetek!</l>
					<l>Hadd zengje a magyar lantnak</l>
					<l>Hangja is kellemtek. -</l>
					<l>Jöttök, szívek istennéi, -</l>
					<l>Öveteket nyitjátok? -</l>
					<l>Socratesek barátnéi!</l>
					<l>Egek! egek! mit látok? -</l>
				</lg>
				<lg>
					<l>Az egész nagy természetben</l>
					<l>Semmi sincs egészen ép,</l>
					<l>Nincs egészen jó keletben,</l>
					<l>Egészen jó, nagy és szép</l>
					<l>Egyéb, a mit kezetekkel</l>
					<l>Formálva megérétek,</l>
					<l>És isteni lelketekkel</l>
					<l>Bájolva megihlétek.</l>
				</lg>
				<lg>
					<l>Mi az ember nélkűletek?</l>
					<l>Mi a szépség és erkölcs? -</l>
					<l>Mind ezek csak történetek,</l>
					<l>S az ember csak vér-gyümölcs.</l>
					<l>Mik az ember örömei,</l>
					<l>Ha nem vagytok lelkeik?</l>
					<l>A lélek s test szépségei,</l>
					<l>Ha nem vagytok ékeik? -</l>
				</lg>
				<lg>
					<l>A szépségnek, nélkületek,</l>
					<l>Nincs módja, nincs alkalma;</l>
					<l>Kegy-istennék! csak tőletek</l>
					<l>Jön ereje, hatalma:</l>
					<l>Ti benne felolvasztjátok,</l>
					<l>A mi kemény s mereven,</l>
					<l>S szépre, jóra indítjátok,</l>
					<l>A mi abban eleven.</l>
				</lg>
				<lg>
					<l>A bájoló kegyességet,</l>
					<l>Melyet ki nem ejthetni,</l>
					<l>A mosolygó édességet,</l>
					<l>Melyet meg nem fejthetni;</l>
					<l>Azt a maga-kedveltetőt,</l>
					<l>Melyért a szív fennen ég;</l>
					<l>Azt a mélyen érezhetőt,</l>
					<l>A miből áll a szépség.</l>
				</lg>
				<lg>
					<l>Mely mind szőrben, mind biborban,</l>
					<l>Apró s nagyobb formában,</l>
					<l>Mind fiatal, mind vén korban,</l>
					<l>Örökké szép magában; -</l>
					<l>Mind ezeket tik adjátok,</l>
					<l>Három kegyes testvérek!</l>
					<l>Mind ezek a ti munkátok,</l>
					<l>Mindenható tündérek! -</l>
				</lg>
				<lg>
					<l>Amor, ama nemesebbik,</l>
					<l>Ki bölcset is érdekel,</l>
					<l>Ama lelkesb s édesebbik,</l>
					<l>Kiről Petrarch énekel;</l>
					<l>Kinél nem czím nyom érdemet,</l>
					<l>Vagy pénz, hanem szív és ész,</l>
					<l>Tőletek kér kölcsön szemet,</l>
					<l>Ha magának tárgyot néz.</l>
				</lg>
				<lg>
					<l>S tartósokká ti teszitek</l>
					<l>Vértől csélcsap lángjait;</l>
					<l>Mert isteni kellemitek</l>
					<l>Megkötözik szárnyait.</l>
					<l>Nélkűletek csapodárok,</l>
					<l>Mint a lepkék, kényei;</l>
					<l>A sírig hív emberpárok</l>
					<l>Hatalmatok mívei.</l>
				</lg>
				<lg>
					<l>Azon ifjú, kit elragad</l>
					<l>Egy szép szűznek személye,</l>
					<l>S lelke hevűl - s keble dagad -</l>
					<l>S hogy magát kibeszélje,</l>
					<l>Szívének mély hangjaival</l>
					<l>A szűz éneklője lesz,</l>
					<l>Ez is, szive lángjaival</l>
					<l>Áldozatot néktek tesz.</l>
				</lg>
				<lg>
					<l>A szűz, ki hű kedvesének</l>
					<l>Oda lankad ölébe,</l>
					<l>S még sem csorbúl fő kincsének</l>
					<l>Legparányibb részébe;</l>
					<l>Sőt ártatlan szerelmével</l>
					<l>Szíve, lelke szebb s jobb lesz, -</l>
					<l>Ez is tiszta szemérmével</l>
					<l>Áldozatot néktek tesz. -</l>
				</lg>
				<lg>
					<l>Nélkűletek vagy rágalom,</l>
					<l>Vagy lankadt a társaság;</l>
					<l>Nélkűletek vagy únalom,</l>
					<l>Vagy száraz a vígaság.</l>
					<l>Az elmének szebb lángjai,</l>
					<l>A szív ömlő kéjei,</l>
					<l>A múlatság szebb hangjai,</l>
					<l>Kellemetek mívei.</l>
				</lg>
				<lg>
					<l>Általatok könnyebbűlnek</l>
					<l>Az életnek terhei;</l>
					<l>Nemesednek, szelídűlnek</l>
					<l>A szív érzeményei.</l>
					<l>Általatok a vénségnek</l>
					<l>Kisimúlnak ránczai,</l>
					<l>S a legerősb gőgösségnek</l>
					<l>Megvétetnek sánczai.</l>
				</lg>
				<lg>
					<l>A Musáknak, nélkületek,</l>
					<l>Csekély az ő érdemek;</l>
					<l>Általatok és tőletek</l>
					<l>Jön ő minden kellemek:</l>
					<l>A kellem, mely kerestetvén,</l>
					<l>Annál inkább távozik,</l>
					<l>S tanúltatván, követtetvén,</l>
					<l>Csak majommá változik.</l>
				</lg>
				<lg>
					<l>Kegy-istennék! nélkűletek</l>
					<l>Csak kezdet a mesterség;</l>
					<l>Durvák, vadak a nemzetek,</l>
					<l>Értetlen az emberség:</l>
					<l>Ti szereztek kedvességet</l>
					<l>A testnek és ruhának;</l>
					<l>Ti szereztek örökséget</l>
					<l>Mindennémű munkának.</l>
				</lg>
				<lg>
					<l>Lethébe dűlt nélkűletek</l>
					<l>Ezer munka, noha jó;</l>
					<l>A jó s hasznos csak veletek,</l>
					<l>Csak, ha tetszik, állandó.</l>
					<l>Csekélységek, mert tetszenek,</l>
					<l>Mert élteti lelketek,</l>
					<l>Bár századok elteltenek, -</l>
					<l>Élnek most is veletek.</l>
				</lg>
				<lg>
					<l>A legmélyebb tudományok,</l>
					<l>Bár mennyi volt érdemek,</l>
					<l>A legdrágább alkotmányok,</l>
					<l>Mivel nem volt kellemek,</l>
					<l>Melyek által a szíveknek</l>
					<l>Mindenkor tetszhessenek,</l>
					<l>Úgy elmúltak, hogy neveknek</l>
					<l>Hirmondóik sincsenek. -</l>
				</lg>
				<lg>
					<l>Nélkűletek a bölcseség</l>
					<l>Nem szerencse minékünk,</l>
					<l>Hibázván benn a szivesség.</l>
					<l>Mely főbb emberiségünk;</l>
					<l>A szív édesb érzésinek</l>
					<l>Szivetlen megfojtója,</l>
					<l>S legszebb, legjobb öröminek</l>
					<l>Komor kárhoztatója.</l>
				</lg>
				<lg>
					<l>A bölcsek ti nélkületek</l>
					<l>Csak hordókban tunyognak;</l>
					<l>Öröm nélkül foly életek,</l>
					<l>Mint a komor baglyoknak.</l>
					<l>Így lenni bölcs, - hogy szívünkkel,</l>
					<l>S öröminkkel fizessünk? -</l>
					<l>Ez érdemtől, jobb, essünk el, -</l>
					<l>Csak boldogok lehessünk.</l>
				</lg>
				<lg>
					<l>Az egy egész szép termetnek</l>
					<l>Öszvehangzó kelete;</l>
					<l>S e szép egybe folyt keletnek</l>
					<l>Bájt lehellő élete;</l>
					<l>A szép helyzet, szép mozdúlat,</l>
					<l>Melyben nincsen szegelet;</l>
					<l>Elmésség, mely lelket múlat,</l>
					<l>S édes öröm-magot vet; -</l>
				</lg>
				<lg>
					<l>Az a tiszta szeméremnek</l>
					<l>Elpirúló rózsája,</l>
					<l>Hol a tüzes szerelemnek</l>
					<l>Gyúladni kezd fáklyája;</l>
					<l>A száj édes mosolygása,</l>
					<l>Ama szívet fogó lép;</l>
					<l>A fő csüggedt andalgása,</l>
					<l>Mely szívet és lelket tép;</l>
				</lg>
				<lg>
					<l>Ama könnyű, víd bölcseség,</l>
					<l>Mely magát nem fújja fel;</l>
					<l>A tűz, melyben nincs szelesség,</l>
					<l>Mely csak éltet hevével;</l>
					<l>Finomság, mely nem ravaszság,</l>
					<l>Nem finnya vagy kényesség;</l>
					<l>Csinosság, mely nem czifraság,</l>
					<l>Vagy kinyirbált pipesség.</l>
				</lg>
				<lg>
					<l>A büszkeség és hatalom,</l>
					<l>Mely soha nem dagadoz;</l>
					<l>Az alázat és alkalom,</l>
					<l>Mely porig nem hajladoz;</l>
					<l>Az az önnön kelleminek</l>
					<l>Ártatlan nem tudása;</l>
					<l>Az az önnön érdeminek</l>
					<l>Ön magába vonása; -</l>
				</lg>
				<lg>
					<l>S ez a Lízám szemeiből</l>
					<l>Mennybe nyíló tekintet,</l>
					<l>Mely gondjaim körmeiből</l>
					<l>Engem mindjárt kiinthet; -</l>
					<l>S ez a Lízám szép szívében</l>
					<l>Lakozó szűz szemérem,</l>
					<l>Melyet minden verésében</l>
					<l>Imád minden csepp vérem. -</l>
				</lg>
				<lg>
					<l>Socratesek bölcsesége,</l>
					<l>Melyben semmi kemény nincs;</l>
					<l>Szelíd, szíves embersége,</l>
					<l>E legdrágább, legfőbb kincs,</l>
					<l>Ovid könnyű elméssége,</l>
					<l>Juliája Rousseaunak,</l>
					<l>Xenophonnak kedvessége,</l>
					<l>Tűz-ódái Sapphónak;</l>
				</lg>
				<lg>
					<l>Correggio rajzolati,</l>
					<l>Phidiasnak szobrai,</l>
					<l>Wieland lelkes gondolati,</l>
					<l>Mozart bájos hangjai;</l>
					<l>Cicerónak beszédjei</l>
					<l>Az egybe gyűlt Romához;</l>
					<l>Lízám édes levelei</l>
					<l>Kedves barátnéjához; -</l>
				</lg>
				<lg>
					<l>Hogy amott egy ragyogó szép</l>
					<l>Szeretetlen hervadoz,</l>
					<l>S itt egy szembe sem tünő kép</l>
					<l>Szívet s elmét ragadoz!</l>
					<l>Hogy Ninonért ősz korában</l>
					<l>Fiatal szív gyúladoz;</l>
					<l>S egy más legszebb virágában</l>
					<l>Unalomban kajladoz;</l>
				</lg>
				<lg>
					<l>Hogy a rút elfedezheti</l>
					<l>A sors mostohaságát;</l>
					<l>És a vén elfelejteti</l>
					<l>A vér tulajdonságát;</l>
					<l>Hogy a dalos Anacreon</l>
					<l>Akkor is még enyeleg</l>
					<l>S rózsa s szegfő koszorút fon,</l>
					<l>Midőn sírba szédeleg; -</l>
				</lg>
				<lg>
					<l>Hogy Lais megszeretteti</l>
					<l>Magát a nép javával;</l>
					<l>Augustus elfelejteti</l>
					<l>Brutust, Catót Romával;</l>
					<l>Hogy Horácnak dicsősége</l>
					<l>El nem vész, míg ember lesz;</l>
					<l>Hogy Pericles felesége</l>
					<l>S öcscse oly sok csudát tesz; -</l>
				</lg>
				<lg>
					<l>A kellem, mely többnek látszik</l>
					<l>Emberinél, földinél;</l>
					<l>A tudósság, mely csak játszik,</l>
					<l>Midőn tárgya nagy, bő s mély; -</l>
					<l>Mind ez és több itt a földön,</l>
					<l>A mit le nem festhetek,</l>
					<l>Óh Gratiák! tőletek jön -</l>
					<l>A ti bájos mívetek. -</l>
				</lg>
				<lg>
					<l>Jertek! áldott Hunniának</l>
					<l>Szerencsésebb fiai!</l>
					<l>S ti fiai Dáciának,</l>
					<l>De csak olyan fajai,</l>
					<l>Csak ti, a kik nem levétek,</l>
					<l>Hogy csupán csak legyetek;</l>
					<l>Kik feljebbről eredétek,</l>
					<l>S több szívetek s lelketek;</l>
				</lg>
				<lg>
					<l>Ti is, legszebb alkotmányi</l>
					<l>A természet urának,</l>
					<l>Asszonyai és leányi</l>
					<l>A két magyar hazának:</l>
					<l>Kik nem azért születtetek,</l>
					<l>Hogy csupán csak szüljetek;</l>
					<l>Hanem arra termettetek,</l>
					<l>Hogy mindenünk legyetek:</l>
				</lg>
				<lg>
					<l>Jertek, óh! és forgassátok</l>
					<l>E gyönyörű báj-övet;</l>
					<l>Ebben itt feltaláljátok</l>
					<l>Ama csuda kincs-követ,</l>
					<l>Melylyel birván, szaporodnak</l>
					<l>A lélek s test kellemi;</l>
					<l>S az életnek nagyobbodnak</l>
					<l>Örömei s érdemi.</l>
				</lg>
				<p>101. Dal.</p>
				<lg>
					<l>A világ nagy tengeréből,</l>
					<l>Melyben éltünk hánykódik,</l>
					<l>Indúlatink szélvészéből,</l>
					<l>Melyben szívünk vívódik;</l>
					<l>És kormánya értelmünknek</l>
					<l>Annyiszor megakadoz;</l>
					<l>S vitorlája reményünknek</l>
					<l>Annyiszor megszakadoz; -</l>
					<l>Boldog, ki kievezhetett</l>
					<l>S szerencsésen kiköthetett</l>
					<l>A nyúgalom keblébe,</l>
					<l>Egy asszony hív ölébe.</l>
				</lg>
				<p>102. Dal.</p>
				<lg>
					<l>A mesterség: boldog lenni,</l>
					<l>Igen könnyű, de ritka;</l>
					<l>Nem kell ezért messze menni, -</l>
					<l>Bennünk vagyon a titka.</l>
					<l>Sándor s Caesar a világot,</l>
					<l>Hogy boldogok lennének,</l>
					<l>Felforgatták, - boldogságot</l>
					<l>Ám de még sem nyerének. -</l>
					<l>Szív és lélek valóságom;</l>
					<l>S azért minden boldogságom,</l>
					<l>A két legszebb érzelem;</l>
					<l>Barátság és szerelem.</l>
				</lg>
				<p>103. Dal.</p>
				<lg>
					<l>Oh te, szívem kedveltjének</l>
					<l>Első édes irgalma!</l>
					<l>Első csókja szerelmének!</l>
					<l>Kínaim szép jutalma:</l>
					<l>Szívemnek mély fenekében,</l>
					<l>Ott sajogsz te most is még;</l>
					<l>Üdvezítő erejében</l>
					<l>Tüzed mindég bennem ég.</l>
					<l>Bár mi légyen már belőlem,</l>
					<l>Elmondhatom azt felőlem:</l>
					<l>Nem hiába reméltem -</l>
					<l>Mert szerettem és éltem.</l>
				</lg>
				<p>104. Dal.</p>
				<lg>
					<l>Mit nem kíván, miket nem sejt,</l>
					<l>Mit nem hisz az emberszív!</l>
					<l>S az emberész hol nem jár s fejt! -</l>
					<l>Példánk a sok elmemív.</l>
					<l>De ha mind ezt jól felvesszük, -</l>
					<l>Mind csak álom, gőz és szél;</l>
					<l>S fájdalommal azt érezzük,</l>
					<l>Hogy piczinyt több - semminél.</l>
					<l>Az igazság mértékével</l>
					<l>Kebelünkben kevés kél el:</l>
					<l>Csak az erkölcs s szerelem</l>
					<l>Megnyugtató élelem.</l>
				</lg>
				<p>105. Dal.</p>
				<lg>
					<l>Ha némelykor - csak futtában</l>
					<l>Forgatván a múlt időt,</l>
					<l>Bal sorsomban, - más karjában</l>
					<l>Képzelem magamnak őt; -</l>
					<l>Megrendűlök, - felborzadok,</l>
					<l>A vér megfagy eremben, -</l>
					<l>Elhalok; - s meg fellázadok, -</l>
					<l>Pokol terem keblemben;</l>
					<l>S megczáfolni gondolatom,</l>
					<l>Kebelemhez szorongatom</l>
					<l>Kincsemet s megcsókolom, -</l>
					<l>S enyém vagy! azt gondolom.</l>
				</lg>
				<p>106. Dal.</p>
				<lg>
					<l>Szabadságban, szeretetben</l>
					<l>Minden vígad, a mi él.</l>
					<l>A megújult természetben; -</l>
					<l>Lízám! szíved - mit beszél? -</l>
					<l>Halljad csak a fülemilét</l>
					<l>A mogyoró-sűrűben? -</l>
					<l>Nézd csak a sok tarka pillét? -</l>
					<l>Be szép itt a zöld fűben! -</l>
					<l>Oh szeressünk! - Adj csókokat!</l>
					<l>Éljünk! - igen, igen sokat!</l>
					<l>Szerelmesek, szabadok -</l>
					<l>Adj csókot! - én is adok.</l>
				</lg>
				<p>107. Dal.</p>
				<lg>
					<l>Balul téssz, ha kárhoztatod,</l>
					<l>Megőszült bölcs, versemet;</l>
					<l>Inkább szíved sajnálhatod,</l>
					<l>Hogy nem érzi tüzemet.</l>
					<l>Tekints vissza életedre</l>
					<l>S vizsgáld édes kedveit;</l>
					<l>Tedd kezedet a szívedre -</l>
					<l>S valljad meg kútfejeit:</l>
					<l>Szíved legjobb érzeményi,</l>
					<l>Nemde Ámor szüleményi? -</l>
					<l>Jaj a szívnek, mely kiég!</l>
					<l>Annak verni - már elég.</l>
				</lg>
				<p>108. Dal.</p>
				<lg>
					<l>Hogy először megnyílt nékem</l>
					<l>A szemérem levele,</l>
					<l>Mely fedez üdvességem, -</l>
					<l>S előttem volt kebele, -</l>
					<l>Boldogító szándékában</l>
					<l>Emelkedve két halma</l>
					<l>Az érzemény hullámjában -</l>
					<l>Hűségem szép jutalma! -</l>
					<l>Hah! mit érzett szívem akkor?</l>
					<l>Istenné lett az ember-por; -</l>
					<l>Szerelmem ez órája</l>
					<l>Éltem legszebb rózsája.</l>
				</lg>
				<p>109. Dal.</p>
				<lg>
					<l>A teremtő szerzeménye</l>
					<l>A házasság kötele;</l>
					<l>Első ember-teremtménye</l>
					<l>Megköttetett már vele.</l>
					<l>Ez az, a mit megmenthetett</l>
					<l>Temérdek sok javából</l>
					<l>Apánk, hogy kiverettetett</l>
					<l>Éden boldogságából.</l>
					<l>De most immár átokká lőn</l>
					<l>Ez a jó is itt a földön:</l>
					<l>Most egy boldog házasság</l>
					<l>Csudált, gúnyolt ritkaság.</l>
				</lg>
				<p>110. Dal.</p>
				<lg>
					<l>Az egész nagy természetbe’</l>
					<l>Most a tavasz langyával,</l>
					<l>Mindennek új tenyészetbe</l>
					<l>Indúlt forró vágyával;</l>
					<l>A földnek zöld zománczában,</l>
					<l>A víz folyó tükrében,</l>
					<l>Az ég tiszta zafirjában,</l>
					<l>Minden állat keblében</l>
					<l>Mint él s örvend a szerelem! -</l>
					<l>Hah! milliom gerjedelem</l>
					<l>Ostromolya keblemet, -</l>
					<l>Oltsd! oltsd, kedves, tüzemet.</l>
				</lg>
				<p>111. Dal.</p>
				<lg>
					<l>Ha a hideg, feszegető</l>
					<l>S mélyen hatni vélő ész,</l>
					<l>A szívvel nem egygyezhető, -</l>
					<l>S azt tartja, hogy mind elvész</l>
					<l>Az a sok szép és felséges,</l>
					<l>A mit érzünk keblünkben;</l>
					<l>Az isteni s dicsőséges,</l>
					<l>A mit sejtünk lelkünkben; -</l>
					<l>Hogy elvész, mert csak pára volt,</l>
					<l>A mi bennünk érzett s gondolt; -</l>
					<l>Óh, hát húnj el bennem, ész! -</l>
					<l>Mert engem te döggé téssz.</l>
				</lg>
				<p>112. Dal.</p>
				<lg>
					<l>Ezen földi por-életben,</l>
					<l>Hol semmi sem állandó;</l>
					<l>Hol alig van tenyészetben</l>
					<l>Minden - mindjárt múlandó;</l>
					<l>Hol a szívnek éh reményit</l>
					<l>Ezer öröm kínálja;</l>
					<l>De született érzeményit</l>
					<l>Csak - ezer füst táplálja;</l>
					<l>Itt - egyedül a szerelem</l>
					<l>Az az öröm-fejedelem,</l>
					<l>Ki létünk megtöltheti</l>
					<l>S földünk mennyé teheti.</l>
				</lg>
				<p>113. Dal.</p>
				<lg>
					<l>Nincsen, nem volt, nem is lészen,</l>
					<l>Ki aszszonytól született,</l>
					<l>A ki épen és egészen</l>
					<l>Virágzásig nőhetett, -</l>
					<l>Hogy Amor rajt erőt nem vett, -</l>
					<l>Vagy, ha nem vett, nem vesz még,</l>
					<l>Midőn szíve már kifejlett, -</l>
					<l>S hogy így van, áldunk, óh ég!</l>
					<l>Amor nélkül Szibéria</l>
					<l>Volna e föld, s apathia</l>
					<l>Ezen földi életünk; -</l>
					<l>Bölcsen van, hogy szeretünk.</l>
				</lg>
				<p>114. Dal.</p>
				<lg>
					<l>A szerelem ád kezdetet</l>
					<l>Mindennek e mindenben;</l>
					<l>Ezt a roppant természetet</l>
					<l>A szerelem tartja fenn;</l>
					<l>A mi van, mind általa lett,</l>
					<l>A szerelem által él;</l>
					<l>A nap alatt, a nap felett,</l>
					<l>Minden között ő kötél.</l>
					<l>E hatalomnak ellene</l>
					<l>Óh ész, törnöd nem kellene:</l>
					<l>Mert akárhogy rángódol -</l>
					<l>A szív mégis meghódol.</l>
				</lg>
				<p>115. Dal.</p>
				<lg>
					<l>A mely szívnek érzeményi</l>
					<l>Már oly keblet lelhettek,</l>
					<l>Melyben legédesb reményi</l>
					<l>Érlemetre mehettek;</l>
					<l>Az könnyen lecsendesíti</l>
					<l>Egyéb indúlatjait,</l>
					<l>Az könnyen kielégíti</l>
					<l>Többi kivánatjait;</l>
					<l>Mert ezeket a szerelem,</l>
					<l>Mint legerősb gerjedelem,</l>
					<l>Királyképpen kényére</l>
					<l>Taníthatja kezére.</l>
				</lg>
				<p>116. Dal.</p>
				<lg>
					<l>A szerelmet, melyre két szív</l>
					<l>Természete szerint vágy;</l>
					<l>Melyet a bölcs örömnek hív,</l>
					<l>S még az ég is jóvá hágy,</l>
					<l>Emberek, ne gátoljátok! -</l>
					<l>Mert isteni szerzemény; -</l>
					<l>Emberek, ne zavarjátok! -</l>
					<l>Mert isteni érzemény:</l>
					<l>Az ég ellen tenni vétek;</l>
					<l>Oh! sőt inkább terjesszétek;</l>
					<l>Hogy boldogok lehessünk,</l>
					<l>S boldogokká tehessünk.</l>
				</lg>
				<p>117. Dal.</p>
				<lg>
					<l>A szélnél is sebesebben</l>
					<l>Repűl - repűl az idő;</l>
					<l>Veszve, ha mi elmúlt ebben,</l>
					<l>Mert az vissza már nem jő:</l>
					<l>Életünk is repűl - repűl,</l>
					<l>Egyaránt az idővel;</l>
					<l>A nap, mely ma homályba dűl,</l>
					<l>Holnap nem lesz, - más jő fel.</l>
					<l>Hintsük meg hát örömekkel,</l>
					<l>S jeleljük meg jó tettekkel</l>
					<l>Éltünk minden óráját, -</l>
					<l>Szedjük - szedjük rózsáját.</l>
				</lg>
				<p>118. Dal.</p>
				<lg>
					<l>Az öröm egy kényes virág,</l>
					<l>Melylyel bánni gyengén kell;</l>
					<l>Ha ki ahhoz hevesen vág,</l>
					<l>Azt mindjárt ott dúlja fel.</l>
					<l>Kár! hogy erre nem ügyelünk,</l>
					<l>Ha örömre találunk;</l>
					<l>Minden kedvet mohón nyelünk,</l>
					<l>S megcsömörlünk, zabálunk.</l>
					<l>Csak aliglan érinteni,</l>
					<l>Mértékelve hörpenteni,</l>
					<l>A bölcs élő törvénye:</l>
					<l>Mert így tovább tart kénye.</l>
				</lg>
				<p>119. Dal.</p>
				<lg>
					<l>Midőn a nap súgárinak</l>
					<l>Bíbora is eltünék,</l>
					<l>S a gazdagság munkáinak</l>
					<l>Utólja is megszünék;</l>
					<l>S nékem adott test- s lélekkel</l>
					<l>Ő ott fekszik ölemben: -</l>
					<l>A menny minden örömekkel</l>
					<l>Szívében és szívemben; -</l>
					<l>Vajha egy ily szép órában,</l>
					<l>Kettőnk egybe-olvadtában,</l>
					<l>Minden öszveomlana,</l>
					<l>S minket - sírba ontana!</l>
				</lg>
				<p>120. Dal.</p>
				<lg>
					<l>Két dolog van, oly szükséges,</l>
					<l>Mint a beszítt levegő,</l>
					<l>Melylyel, ha ki egészséges,</l>
					<l>Birjon, - másként szegény ő;</l>
					<l>Sőt élet sem az élete -</l>
					<l>Egyképpen él a fával:</l>
					<l>Az embernek természete</l>
					<l>Hozza ezt már magával.</l>
					<l>A szabadság és szerelem</l>
					<l>E két szükséges két élelem.</l>
					<l>A ki nem bir ezekkel,</l>
					<l>Azt - a sír csak nyelje el.</l>
				</lg>
				<p>121. Dal.</p>
				<lg>
					<l>A jövendő reményein</l>
					<l>Csügg a kényes ifjúság;</l>
					<l>A jelenlét örömein</l>
					<l>Szágúldva csak általvág;</l>
					<l>Szívét a vén a múlt idő</l>
					<l>Emlékével táplálja ő,</l>
					<l>A balgatag, fitymálja:</l>
					<l>Mind ez, mind az csalatkozik,</l>
					<l>Mert mindenik álmadozik;</l>
					<l>A bölcs mindent összevesz:</l>
					<l>A mi volt, van s a mi lesz.</l>
				</lg>
				<p>122. Dal.</p>
				<lg>
					<l>Ha csak a szép vonsz tégedet</l>
					<l>Könnyen tünő bájával,</l>
					<l>Lassan! - meg ne nyisd szívedet,</l>
					<l>Mert ez utóbb nagy kárt vall.</l>
					<l>Szükséges itt a figyelem</l>
					<l>Higy a próbált szavának:</l>
					<l>Vagyon jele a szerelem</l>
					<l>Igaz s tartós lángjának:</l>
					<l>A mi szépért a szerelem</l>
					<l>Ég, tisztelje az értelem:</l>
					<l>Hogy a mit szült kelleme,</l>
					<l>Megtarthassa érdeme.</l>
				</lg>
				<p>123. Dal.</p>
				<lg>
					<l>A szerelem és reménység</l>
					<l>Legkegyesb két csillagunk,</l>
					<l>Míg életünk olaja ég,</l>
					<l>S a sír felé ballagunk:</l>
					<l>E föld csekély örömeit</l>
					<l>Emeli az s szépíti</l>
					<l>E föld tenger keserveit</l>
					<l>Enyhíti ez s deríti;</l>
					<l>S ha menésre int a halál,</l>
					<l>Ez előttünk fáklyával áll;</l>
					<l>S az meg akkor sem hágy el,</l>
					<l>Mikor a sír már elnyel.</l>
				</lg>
				<p>124. Dal.</p>
				<lg>
					<l>Hol nem jártak gondolatim</l>
					<l>Ezen roppant mindenben?</l>
					<l>Hol nem jártak kívánatim? -</l>
					<l>Míg e boldog Hymenben,</l>
					<l>Mint a méh-raj, megszállának</l>
					<l>S egy csomóba gyűltenek,</l>
					<l>Hogy az élet rózsájának</l>
					<l>Kebelében éljenek.</l>
					<l>Innen most bár kireppennek,</l>
					<l>Messze többé már nem mennek;</l>
					<l>Minden öröm bőjében</l>
					<l>Lévén Hymen ölében.</l>
				</lg>
				<p>125. Dal.</p>
				<lg>
					<l>Sokszor, midőn bámúlással</l>
					<l>Érzem szívét és eszét;</l>
					<l>S ő hajnali mosolygással</l>
					<l>Nyújtja nékem szép kezét;</l>
					<l>S érzem teli mértékében</l>
					<l>Magas boldogságomat -</l>
					<l>Szint a mennyek hetedében</l>
					<l>Lelem valóságomat,</l>
					<l>S boldogságom szerzőjéhez,</l>
					<l>Kitől minden szív sorsot vesz,</l>
					<l>Ezer hálát repítvén, -</l>
					<l>Csak nem elenyészek én.</l>
				</lg>
				<p>V. ÉNEK.</p>
				<lg>
					<l>Szeretek én tébolyogni</l>
					<l>A tavasz szép zöldjében,</l>
					<l>Lovag, gyalog csavarogni</l>
					<l>A természet keblében;</l>
					<l>Mindennek új életében</l>
					<l>Mindennek új örömében</l>
					<l>Érzelmekbe merűlni, -</l>
					<l>S én is élni s örülni.</l>
				</lg>
				<lg>
					<l>S eltikkadván, szeretek én</l>
					<l>A zöld berek szélében</l>
					<l>Kipihenni, odadűlvén</l>
					<l>A csörgeteg mentében; -</l>
					<l>Egy fa boltos árnyékában,</l>
					<l>A rét hímes bársonyában,</l>
					<l>Ott pipára gyújtani</l>
					<l>S némán - látni, hallani:</l>
				</lg>
				<lg>
					<l>A patak fény-tűkörében</l>
					<l>Virágokat lengeni,</l>
					<l>A levegő tengerében</l>
					<l>Pacsirtákat zengeni; -</l>
					<l>S ezek dalló örömére,</l>
					<l>S fülemilék énekére</l>
					<l>Magam is felborzadni -</l>
					<l>S elmés dalra fakadni.</l>
				</lg>
				<lg>
					<l>Szeretek én kertészkedni</l>
					<l>Kikeletkor kertemben;</l>
					<l>Öröm, látnom nevelkedni</l>
					<l>Ezt, azt kertészségemben;</l>
					<l>S minden virág elsőjével,</l>
					<l>Minden gyümölcs zsengéjével</l>
					<l>Néki kedveskedhetnem,</l>
					<l>S egy kis kedvét tölthetnem.</l>
				</lg>
				<lg>
					<l>Szeretek én nyár hevében</l>
					<l>Az erdőben rejtőzni,</l>
					<l>És susogó zöld éjében</l>
					<l>Lágy szellőben hűtözni;</l>
					<l>S egy titkos völgy mély ölében,</l>
					<l>Egy hűs csermely gyöngy-vizében</l>
					<l>Szomjúságom oltani</l>
					<l>S néha - meg is mosdani.</l>
				</lg>
				<lg>
					<l>Szeretem én, a mezőben,</l>
					<l>Mely áldással terhelve,</l>
					<l>Vélni magam egy erdőben,</l>
					<l>Magas rozstól elnyelve;</l>
					<l>S látni czifrán tarkálni ott</l>
					<l>A cyánát és pipacsot, -</l>
					<l>S egy lappangót hallani</l>
					<l>Pitypalattyot mondani;</l>
				</lg>
				<lg>
					<l>Látni a szél fúvalmában</l>
					<l>A gabona tengerét</l>
					<l>Hányni zörgő tódúltában</l>
					<l>Zöld hullámi ezerét:</l>
					<l>Látni a föld szőnyegében</l>
					<l>A nagy mestert nagy mivében, -</l>
					<l>Hallni madárhangzatban,</l>
					<l>Szívni virág-illatban.</l>
				</lg>
				<lg>
					<l>Szeretem a természetet</l>
					<l>Nézni teremtésében,</l>
					<l>A tenyészet - s érlemetet</l>
					<l>Látni menten-mentében:</l>
					<l>S mint pacsirták, úgy reppennek,</l>
					<l>Súgárához az istennek</l>
					<l>Háláim az áldásért,</l>
					<l>Melyet rám is bőven mért.</l>
				</lg>
				<lg>
					<l>Szeretem én bíborúlni</l>
					<l>Látni reggel rózsáját</l>
					<l>A hajnalnak, mint pirúlni</l>
					<l>Egy szép hölgynek arczáját,</l>
					<l>Midőn első reggel kél fel,</l>
					<l>Aurorának szemérmével</l>
					<l>Kedvesének karjából,</l>
					<l>Hymen rózsa-ágyából.</l>
				</lg>
				<lg>
					<l>S ily hajnalkor szeretnék én</l>
					<l>Lízám mellől elszökni,</l>
					<l>És magamat, lóra vetvén,</l>
					<l>A szabadba kilökni;</l>
					<l>S az illatos levegőben,</l>
					<l>Harmat-gyöngyös zöld mezőben,</l>
					<l>Örömimből üdűlni</l>
					<l>S meg - fészkembe kerűlni.</l>
				</lg>
				<lg>
					<l>Szeretem én, pompájában</l>
					<l>Kelni látni a napot,</l>
					<l>És jóltévő pályájában</l>
					<l>Minden dombot és lapot</l>
					<l>Elönteni világával,</l>
					<l>És tüzének hatalmával</l>
					<l>Tenyészteni, érlelni,</l>
					<l>Táplálni és nevelni.</l>
				</lg>
				<lg>
					<l>Így tesz jót a nemzetekkel</l>
					<l>Egy nagy szív a trónusról;</l>
					<l>Így tesz jót az emberekkel</l>
					<l>Egy nagy lélek Pindusról.</l>
					<l>Ti, a nap-ként istenkedők,</l>
					<l>Uralkodók! bölcselkedők!</l>
					<l>Áldott légyen nevetek,</l>
					<l>S boldogító lelketek! -</l>
				</lg>
				<lg>
					<l>Szeretném én látni, mint jön,</l>
					<l>Támadtában néma s rest,</l>
					<l>S utóbb, ha több társakat vön,</l>
					<l>Egy borzasztó fellegtest, -</l>
					<l>Földet rázó robajokkal</l>
					<l>És czikázó villámokkal</l>
					<l>Egy rémítő szörnyeteg, -</l>
					<l>Az égi nagy fergeteg;</l>
				</lg>
				<lg>
					<l>Mint jön zúgva és ordítva</l>
					<l>A bús szélvész szárnyain, -</l>
					<l>Erdő, mező megindítva,</l>
					<l>Alig áll helyt inain;</l>
					<l>Mint okádja ki tüzeit,</l>
					<l>Miként önti le vizeit,</l>
					<l>Melyek víttak keblében -</l>
					<l>S meg - mint szakad testében.</l>
				</lg>
				<lg>
					<l>Hűves őszszel szeretek én</l>
					<l>Lovag, gyalog vadászni,</l>
					<l>Régi szittyák faja lévén,</l>
					<l>A vadakkal csatázni:</l>
					<l>A rónákon szágúldani,</l>
					<l>A sűrűkben lappangani</l>
					<l>S Lehel szittya módjára</l>
					<l>Kürtöt fúni nótára.</l>
				</lg>
				<lg>
					<l>Látni: a nyúl mint ugrik el,</l>
					<l>Mint hány füttyöt farával,</l>
					<l>Hajsza! s Cziczke mint nyúlik el, -</l>
					<l>S penderíti fogával.</l>
					<l>S ha kopóim harangoznak,</l>
					<l>Hogy az erdők riadoznak, -</l>
					<l>S vadat látok illantni,</l>
					<l>Néki puskát durrantni.</l>
				</lg>
				<lg>
					<l>Badacsonynak szüretjében</l>
					<l>Öröm nékem múlatnom,</l>
					<l>S ízes édes gerezdjében</l>
					<l>Kényre válogathatnom; -</l>
					<l>S a szép hegyek pompájával</l>
					<l>Eltelvén, egy sas szárnyával,</l>
					<l>Mely ott lebeg tetején,</l>
					<l>Szeretek fellengni én.</l>
				</lg>
				<lg>
					<l>Szeretek ott merengeni</l>
					<l>Azon évben elmémmel,</l>
					<l>Melyben szívem kifejleni</l>
					<l>Édes kín közt kezdett el.</l>
					<l>Hogy előbbi lételembe,</l>
					<l>Szilaj s rideg kebelembe</l>
					<l>Uj, szebb élet villámlott, -</l>
					<l>Ezt gondolnom, - öröm ott.</l>
				</lg>
				<lg>
					<l>Szeretem a szittya lantot</l>
					<l>Szittya hangon hangzani -</l>
					<l>Hol a lantos jól szippantott</l>
					<l>Költő szeszből - hallani,</l>
					<l>A zengő vers muzsikája,</l>
					<l>Érzett s gondolt tárgyok bája</l>
					<l>Visszhangozván keblemben, -</l>
					<l>Édes kényem lelem benn.</l>
				</lg>
				<lg>
					<l>Szeretem én, ha szivemben</l>
					<l>Bizonytalan fakadoz</l>
					<l>Az érzemény, s kebelemben</l>
					<l>Mégis szélyel áradoz,</l>
					<l>Azt hangokba kiönteni</l>
					<l>S hegedűmön elzengeni;</l>
					<l>Édes így elmerűlnöm</l>
					<l>Lethébe, - s megenyhűlnöm.</l>
				</lg>
				<lg>
					<l>Szerettemmel szeretek én</l>
					<l>Kandallómnak tüzénél,</l>
					<l>Mikor kinn fagy, melegedvén,</l>
					<l>Vitnyédinek füstyénél</l>
					<l>Erről arról beszélgetni,</l>
					<l>Múlt időket emlegetni;</l>
					<l>Vagy újait hallani</l>
					<l>Hayden után hangzani.</l>
				</lg>
				<lg>
					<l>Szeretek egy jó baráttal,</l>
					<l>Ki érzékeny s értelmes,</l>
					<l>És sorsomban, ha jó, ha bal,</l>
					<l>Részesűlni figyelmes,</l>
					<l>Gondolkodva és érezve,</l>
					<l>Egyről másról értekezve,</l>
					<l>Egy két órát tölteni</l>
					<l>És kedvekkel telleni.</l>
				</lg>
				<lg>
					<l>Ezek kényi és kedvei</l>
					<l>Szívemnek és lelkemnek;</l>
					<l>Ezek gyönyörűségei</l>
					<l>Az én boldog éltemnek; -</l>
					<l>De leginkább szeretem én,</l>
					<l>Hüvelyemet félre vetvén,</l>
					<l>Ölelgetni kincsemet</l>
					<l>S élni - Himfy létemet.</l>
				</lg>
				<p>126. Dal.</p>
				<lg>
					<l>Bizodalom fő áldása</l>
					<l>Két szív égő lángjának;</l>
					<l>Nála nélkűl nincs tartása</l>
					<l>Hymen boldogságának:</l>
					<l>A hol ez nincs, ott kétséges</l>
					<l>A szerelem s félelmes;</l>
					<l>S minden édes, üdvességes</l>
					<l>Gerjedelem gyötrelmes; -</l>
					<l>A hol ez nincs, bélophatja</l>
					<l>A féltésnek indúlatja</l>
					<l>Magát könnyen Hymenbe,</l>
					<l>Mint a sátán Édenbe.</l>
				</lg>
				<p>127. Dal.</p>
				<lg>
					<l>A királyi palotában,</l>
					<l>A pompának fényében,</l>
					<l>A remete barlangjában,</l>
					<l>Magánosság csendében;</l>
					<l>Minden dolog tudásában,</l>
					<l>A mit tudnak s tudtak rég;</l>
					<l>Ezer Perú birtokában, -</l>
					<l>A mink van, mind - nem elég:</l>
					<l>Csak Hymennek kebelében,</l>
					<l>Egy jó asszony hív ölében,</l>
					<l>A hol két szív öszveég -</l>
					<l>Ott a mink van, az elég.</l>
				</lg>
				<p>128. Dal.</p>
				<lg>
					<l>Ezt a roppant természetet</l>
					<l>Szemléld körűl s vizsgáld meg,</l>
					<l>Ezt az örök szép keletet:</l>
					<l>Ég s föld, s ebben minden szeg,</l>
					<l>A mit látsz, tudsz, alatt és fenn,</l>
					<l>Egymást vonsza s öleli;</l>
					<l>Öszvehúzó-hangzó minden,</l>
					<l>Egymást tartja s neveli: -</l>
					<l>Az örök nagy szeretetnek</l>
					<l>Míve a nagy természetnek</l>
					<l>Bámúlandó kelete;</l>
					<l>Ő mindennek élete.</l>
				</lg>
				<p>129. Dal.</p>
				<lg>
					<l>Az életnek tengerében</l>
					<l>Minden embert más szél visz,</l>
					<l>A mint kiki kebelében</l>
					<l>A szív így, vagy amúgy hisz:</l>
					<l>Ez Marshoz, az Parnassusra,</l>
					<l>Ez Gnidosba igyekszik;</l>
					<l>Az Mammonra, ez trónusra,</l>
					<l>Az nagy névre törekszik.</l>
					<l>Ezek közül kit vitt jobb szél, -</l>
					<l>Midőn sajkánk a partra kél,</l>
					<l>Hol pályánkat kifutjuk,</l>
					<l>Solonként, ott megtudjuk.</l>
				</lg>
				<p>130. Dal.</p>
				<lg>
					<l>Alig nézi magát körül</l>
					<l>Az ember e világban,</l>
					<l>Itt létének alig örül -</l>
					<l>Már a sírja tátva van;</l>
					<l>Benne van a halandóság</l>
					<l>Az életnek magvában;</l>
					<l>Benne van a múlandóság</l>
					<l>A föld minden porában:</l>
					<l>Barátim! hát, ne henyéljünk,</l>
					<l>A kevésből sokat éljünk,</l>
					<l>Míg a tátott sír béfal; -</l>
					<l>Rövid éltünk, mint e dal.</l>
				</lg>
				<p>131. Dal.</p>
				<lg>
					<l>Nem mind myrtus, a mit Amor</l>
					<l>Mint azt árúl, és megvesz</l>
					<l>Az oktalan fiatal kor.</l>
					<l>Elmélkedj, ne csak érezz! -</l>
					<l>Mert mind mosolygó gyümölcsök</l>
					<l>Undok férget rejtenek,</l>
					<l>Úgy a bájoló erkölcsök</l>
					<l>Gyakran kigyót fedtenek.</l>
					<l>Buzgó szívek! vigyázzatok!</l>
					<l>Meggondolva hódoljatok:</l>
					<l>Keservesen lakoltok,</l>
					<l>Ha hamisnak hódoltok.</l>
				</lg>
				<p>132. Dal.</p>
				<lg>
					<l>A mely Hyment pénz s czim szerzett,</l>
					<l>S Amor nem volt egy vele;</l>
					<l>Mi csuda, ha vaslánczczá lett</l>
					<l>Utóbb rózsa-kötele? -</l>
					<l>A természet munkálása:</l>
					<l>Mindennek kell élelem;</l>
					<l>S Hymennek legjobb áldása</l>
					<l>S élelme a szerelem.</l>
					<l>Ezt megintlen az táplálja,</l>
					<l>A mi becsét végig állja</l>
					<l>S mind halálig állandó: -</l>
					<l>Az igaz, szép, nagy és jó.</l>
				</lg>
				<p>133. Dal.</p>
				<lg>
					<l>Érzékeny szív! értelmes ész!</l>
					<l>Éltünk két fő kelleme!</l>
					<l>Melynek soha soha nem vész,</l>
					<l>Sőt nő becse s érdeme:</l>
					<l>Folyton-folyva bár folyjanak</l>
					<l>Az időnek órái;</l>
					<l>Fogyton-fogyva bár fogyjanak</l>
					<l>Az ifjúság rózsái;</l>
					<l>A test ámbár zsugorodik</l>
					<l>És az élet alkonyodik; -</l>
					<l>Ti soha nem hervadtok;</l>
					<l>Mindég ifjan maradtok.</l>
				</lg>
				<p>134. Dal.</p>
				<lg>
					<l>Az öröm úgy nevelkedik,</l>
					<l>Mint fű a föld méhében,</l>
					<l>Ha bölcseség kertészkedik</l>
					<l>A szerelem kertjében:</l>
					<l>Kéjt, kedvet és örömöt vet</l>
					<l>Élésére magának;</l>
					<l>Megszedi az éretteket</l>
					<l>S magvát veszi javának:</l>
					<l>A csömör és az únalom</l>
					<l>S más kártékony, ártalmas gyom</l>
					<l>Soha sem ver gyökeret,</l>
					<l>Ha szívünk bölcsen szeret.</l>
				</lg>
				<p>135. Dal.</p>
				<lg>
					<l>Egy kincstek van, óh leányok,</l>
					<l>Mely a legfőbb érdemtek;</l>
					<l>E nélkül mind csak silányok</l>
					<l>Más bájitok s kellemtek.</l>
					<l>Bájaitok seregéből</l>
					<l>Térdre minket csak ez ejt;</l>
					<l>Amor ezer reményéből</l>
					<l>Szívónk mennyet ebben sejt;</l>
					<l>Ez a kellem-koszorúban</l>
					<l>Legszebb rózsa, - középett van, -</l>
					<l>Bimbójában rejtve még. -</l>
					<l>E kincstek a szűzesség.</l>
				</lg>
				<p>136. Dal.</p>
				<lg>
					<l>Boldogok, míg még ártatlan,</l>
					<l>Óh barátim! szívetek;</l>
					<l>Nem marad ez jutalmatlan,</l>
					<l>Bizonyosak legyetek:</l>
					<l>A bujaság gyönyörűje,</l>
					<l>Mint a hab oly múlandó;</l>
					<l>De leszállott keserűje</l>
					<l>Életvégig állandó.</l>
					<l>A békében folyó élet,</l>
					<l>Melybe bánat mérget nem vet,</l>
					<l>Tőled ered, szűzesség, -</l>
					<l>Őrizd ezt, óh kegyes ég!</l>
				</lg>
				<p>137. Dal.</p>
				<lg>
					<l>Az életnek tengerében -</l>
					<l>Fáj! ha látom, merre vág,</l>
					<l>Veszni Circe örvényében</l>
					<l>Hajód, kába ifjúság! -</l>
					<l>Az egészség árboczfája</l>
					<l>Elroncsolva, rothadva,</l>
					<l>A remények vitorlája</l>
					<l>Széllyel tépve, szakadva,</l>
					<l>Lélek ülvén, ki csüggedez,</l>
					<l>A kormányon, mely töredez, -</l>
					<l>Hajód kora vénségbe</l>
					<l>Így köt majd ki inségbe.</l>
				</lg>
				<p>138. Dal.</p>
				<lg>
					<l>Őrizzétek jó nevetek,</l>
					<l>Asszonyok és leányok!</l>
					<l>Kételkedni felőletek,</l>
					<l>Szél érvén azt, már van ok;</l>
					<l>S ártatlanok legyetek bár,</l>
					<l>Félig oda becsetek,</l>
					<l>Fele érdem oda van már,</l>
					<l>Ha kétes jó nevetek:</l>
					<l>Hejh! s többnyire csak hivságtok</l>
					<l>S veszedelmes kivánságtok</l>
					<l>Tetszeni és gyújtani,</l>
					<l>Szokták ezt eljátszani.</l>
				</lg>
				<p>139. Dal.</p>
				<lg>
					<l>Gyűlöllek én, asszony-férfi,</l>
					<l>Ki kiléptél rendedből;</l>
					<l>S téged, férfi-asszony, a ki</l>
					<l>Kicsaptál lágy nemedből:</l>
					<l>Herculest, ki rokkát pörget,</l>
					<l>Nem lehet nem nevetnem;</l>
					<l>Minervát, ki fegyvert zörget,</l>
					<l>Lehetetlen szeretnem.</l>
					<l>Határa van a két nemnek:</l>
					<l>S nem csak nem kecs az érdemnek,</l>
					<l>Hanem hiba s csorbaság,</l>
					<l>Ha ki ezen általhág.</l>
				</lg>
				<p>140. Dal.</p>
				<lg>
					<l>Ha egy szép test látására</l>
					<l>A szív benned habot vet,</l>
					<l>Ne hajts sokat forrására,</l>
					<l>S ne fonj néki kötelet:</l>
					<l>Oh! mert ez még nem szerelem;</l>
					<l>Csak csalóka érzemény;</l>
					<l>Csak buborék-gerjedelem</l>
					<l>És habként eltünő kény:</l>
					<l>Egész élted pályájára,</l>
					<l>Minden napod nyúgalmára</l>
					<l>Egy kis vér-hab nem elég; -</l>
					<l>Egy tenger kell ahhoz még.</l>
				</lg>
				<p>141. Dal.</p>
				<lg>
					<l>Ha tavasznak leheltére</l>
					<l>A természet ébredez;</l>
					<l>Ha termékeny szerelmére</l>
					<l>Minden ere gerjedez;</l>
					<l>Midőn anya-emlőiből</l>
					<l>Új élelmet osztogat;</l>
					<l>Midőn édes tüzeiből</l>
					<l>Új szerelmet gyújtogat; -</l>
					<l>A ki akkor kebelében,</l>
					<l>Százszor nagyobb mértékében</l>
					<l>Öröm helyett bút táplál -</l>
					<l>Az, szegény, rossz karban áll!</l>
				</lg>
				<p>142. Dal.</p>
				<lg>
					<l>Minden vizek kicsapának,</l>
					<l>Árjok mindent önt és elvisz:</l>
					<l>A bosszús ég haragjának</l>
					<l>Csapása e tenger víz! -</l>
					<l>Ott, hol nyájak legeltenek,</l>
					<l>Most a halak úszkálnak;</l>
					<l>Ott, hol rókák fészkeltenek,</l>
					<l>Most a rákok mászkálnak.</l>
					<l>Víz borítja földeimet,</l>
					<l>Megemészté reményimet, -</l>
					<l>De nem oltván szerelmem,</l>
					<l>Könnyen tűröm sérelmem.</l>
				</lg>
				<p>143. Dal.</p>
				<lg>
					<l>A mely szív, míg nyereséget,</l>
					<l>Veszteséget fel nem vet,</l>
					<l>Nem tud kötni szövetséget, -</l>
					<l>Az, igazán nem szeret:</l>
					<l>Önnön-magát fel sem veszi</l>
					<l>Az igazán szerető;</l>
					<l>Boldogságát csak az teszi,</l>
					<l>Ha boldoggá tehet ő;</l>
					<l>Lemond minden szerencséről,</l>
					<l>Sőt, ha rá kel, életéről; -</l>
					<l>Hajh! de minden században</l>
					<l>Ilyen szív - kettő ha van!</l>
				</lg>
				<p>144. Dal.</p>
				<lg>
					<l>S az istennek akaratja,</l>
					<l>Hogy örűljünk létünknek;</l>
					<l>Öröm első indúlatja</l>
					<l>S gerjedelme szívünknek:</l>
					<l>S az örömnek a szerelem</l>
					<l>Legbizonyosb kútfeje,</l>
					<l>Míg fajtalan gerjedelem</l>
					<l>Nem fattyazik melleje.</l>
					<l>Szeressünk hát, hogy örüljünk;</l>
					<l>Csak hogy mélyen ne merűljünk:</l>
					<l>Minden soknál kész a kár, -</l>
					<l>Mert mindenben van határ.</l>
				</lg>
				<p>145. Dal.</p>
				<lg>
					<l>Két elmében egy értelem,</l>
					<l>Egy lélek két hüvelyben,</l>
					<l>Egy szív, egy tűz, egy érzelem</l>
					<l>S indúlat két kebelben; -</l>
					<l>Ketté osztva mind jó, mind rossz,</l>
					<l>Kény, kedv, öröm, bú és terh,</l>
					<l>S minden, a mit az idő hoz,</l>
					<l>S porban lel a por-ember;</l>
					<l>Minden helyben és időben,</l>
					<l>Ő bennem s én viszont ő-ben</l>
					<l>Boldogságunk ölelvén -</l>
					<l>Így élünk egy - ő és én.</l>
				</lg>
				<p>146. Dal.</p>
				<lg>
					<l>Te, szemének tekintete!</l>
					<l>Hogy szerelme szívének</l>
					<l>Szerencsémre lobbot vete,</l>
					<l>S szemén általtörének</l>
					<l>Az oly soká titkolt tűznek</l>
					<l>Boldogító szikrái, -</l>
					<l>Midőn a megindúlt szűznek</l>
					<l>Hajnalszínű rózsái</l>
					<l>Felderíték búm homályát, -</l>
					<l>Lelkem most is érez és lát</l>
					<l>Téged! áldott tekintet!</l>
					<l>S a sziv bennem lobbot vet.</l>
				</lg>
				<p>147. Dal.</p>
				<lg>
					<l>Ne mérkéld, óh balgatag ész!</l>
					<l>Az érzelmek örvényét;</l>
					<l>Arra nem mégy, bár miként téssz,</l>
					<l>Hogy kiszabjad törvényét;</l>
					<l>Ne rostálgasd az életnek</l>
					<l>Örömeit, kedveit,</l>
					<l>Magvait a szeretetnek</l>
					<l>S a szív ezer kényeit:</l>
					<l>Mert a javát elhúllatod</l>
					<l>Azalatt, míg rostálgatod;</l>
					<l>Ne csorbítsd azt, óh vak ész,</l>
					<l>A mi bennünk legjobb rész.</l>
				</lg>
				<p>148. Dal.</p>
				<lg>
					<l>Ama tenger keserveket,</l>
					<l>(Elmondám én azokat,)</l>
					<l>És temérdek gyötrelmeket,</l>
					<l>Fájdalmakat s kínokat,</l>
					<l>Melyeket a bús szerelem</l>
					<l>(Mint megírva vannak ott,)</l>
					<l>Vélem, - ritka tűredelem!</l>
					<l>Étetett és itatott,</l>
					<l>Hadd bosszúljam meg kebledben,</l>
					<l>Boldogító szerelmedben, -</l>
					<l>Keservem s keservedet, -</l>
					<l>Nyisd meg, kedves, öledet!</l>
				</lg>
				<p>149. Dal.</p>
				<lg>
					<l>Leány! midőn gombolyodnak,</l>
					<l>Kötvén Amor kezei,</l>
					<l>S oldódásra vágyakodnak</l>
					<l>Kebled érzeményei,</l>
					<l>Jó! ha szíved oly hívet lel,</l>
					<l>Ki becsülvén tégedet,</l>
					<l>Szerelemmel s tisztelettel</l>
					<l>Oldozza meg szívedet:</l>
					<l>De ha ennek oldásában,</l>
					<l>Mint Sándor tett Gordiában,</l>
					<l>Egyvalaki úgy tenne,</l>
					<l>Valóban - nem jól lenne.</l>
				</lg>
				<p>150. Dal.</p>
				<lg>
					<l>Sok szép s jó van itt a földön,</l>
					<l>(A ki ezt nem mondhatja,</l>
					<l>Az létet bal órában vön,</l>
					<l>Szegény isten-állatja!)</l>
					<l>Sok szép s jó van: teli vele</l>
					<l>Ez a roppant természet;</l>
					<l>Minden, a mit szül kebele,</l>
					<l>Bölcs, kegyes, nagy intézet.</l>
					<l>Mennyből, földből eredetünk,</l>
					<l>Lelki, testi természetünk</l>
					<l>Kényét, kedvét töltheti,</l>
					<l>Ha mértékkel győzheti.</l>
				</lg>
				<p>VI. ÉNEK.</p>
				<lg>
					<l>Szeretem én komor télben</l>
					<l>Forgatni a jó könyvet,</l>
					<l>Ha szép elmevirág kél benn,</l>
					<l>S a szív sok szép lobbot vet.</l>
					<l>Heliconnak istennéi,</l>
					<l>Musák, lelkünk barátnéi!</l>
					<l>Élésinknek e földön</l>
					<l>Szépe, ti tőletek jön!</l>
				</lg>
				<lg>
					<l>Szeretem én látni, mint kél</l>
					<l>Egy nap fényes pompában,</l>
					<l>Az ébredő görögöknél</l>
					<l>S félvilágos Hellában</l>
					<l>Homer dicső geniusa! -</l>
					<l>S az egész föld Parnassusa</l>
					<l>Mint lop szikrát tüzéből</l>
					<l>S életet nagy lelkéből. -</l>
				</lg>
				<lg>
					<l>Szeretem én látni, mint fon,</l>
					<l>Nyájas, vidám lélekkel</l>
					<l>Rózsapártát Anacreon,</l>
					<l>Már remegő kezekkel;</l>
					<l>Mint érez csak szerelmeket,</l>
					<l>Örömöket és kedveket,</l>
					<l>Enyelgő lant kezében,</l>
					<l>Már már elhúnyt éltében.</l>
				</lg>
				<lg>
					<l>Szeretem én látni, mint ég</l>
					<l>Önnön-lelt tűz-hangokban</l>
					<l>Sappho, s mint vész, - mert Phaon jég -</l>
					<l>Szilaj dühös lángokban;</l>
					<l>A szerelem indúlatja</l>
					<l>Szívét, eszét mint ragadja -</l>
					<l>Ezt lángszárnyú ódába -</l>
					<l>Azt a tenger habjába.</l>
				</lg>
				<lg>
					<l>Szeretem én látni, mint vőn</l>
					<l>Virgil Homer lelkéből</l>
					<l>Egy oly szikrát, hogy új nap lőn</l>
					<l>Homer tüze lebjéből:</l>
					<l>Tróját látni kőhalomban -</l>
					<l>Didót gyilkos fájdalomban, -</l>
					<l>Tróját látni enyészni</l>
					<l>S a nagy Rómát tenyészni.</l>
				</lg>
				<lg>
					<l>Szeretem én Horác által</l>
					<l>Tudni, mi a bölcseség;</l>
					<l>A bölcs ember miként él s hal,</l>
					<l>Mi néki a föld és ég;</l>
					<l>Ezt a csuda természetet,</l>
					<l>S benn az embert és életet</l>
					<l>Milyen pontból szemléli,</l>
					<l>S míveit mint itéli.</l>
				</lg>
				<lg>
					<l>Szeretem én a szerelmet</l>
					<l>Ezer képben, formában,</l>
					<l>Most örömöt, majd gyötrelmet</l>
					<l>Adni látni lángjában:</l>
					<l>Mint elmésen rajzolja ezt</l>
					<l>Ovíd, a ki hazát is veszt,</l>
					<l>Mert szeretett s énekelt</l>
					<l>S tilost látott - s érdekelt.</l>
				</lg>
				<lg>
					<l>Szeretek én elkapatni</l>
					<l>Cicero szép szavával,</l>
					<l>Mint Róma elragadtatni</l>
					<l>Beszédje tűzárjával;</l>
					<l>Élni Cato hazájában,</l>
					<l>A világ fővárosában,</l>
					<l>A Musák szép honában, -</l>
					<l>A hajdani Rómában.</l>
				</lg>
				<lg>
					<l>Szeretek én Ossiánnak</l>
					<l>Komoly, magas lelkével</l>
					<l>Fellengezni, s hazájának</l>
					<l>Eltelni agg képével;</l>
					<l>S viadalmi csatájában</l>
					<l>S hárfájának bús hangjában</l>
					<l>Árpád hajdan-korában</l>
					<l>Lelni szívem - honában.</l>
				</lg>
				<lg>
					<l>Shakespearnek szeretem én</l>
					<l>Lelket-rázó szavában,</l>
					<l>(Emberinél többet rejtvén</l>
					<l>Ő keblében s agyában,)</l>
					<l>A teremtést mindenével,</l>
					<l>Angyalával és férgével,</l>
					<l>Látni s tudni, a mint van,</l>
					<l>Mi - miért - s miként voltában.</l>
				</lg>
				<lg>
					<l>Nyitva látom míveiben</l>
					<l>A sors örök könyveit:</l>
					<l>Az indúlat szélvészében</l>
					<l>Az életnek rendjeit,</l>
					<l>Miként bontja, mint zavarja,</l>
					<l>Hányja, zúzza és csavarja, -</l>
					<l>Embert fel s le miként vet</l>
					<l>A játszó vak történet. -</l>
				</lg>
				<lg>
					<l>Szeretem én Pope isteni</l>
					<l>Lantja lelkes hangjában</l>
					<l>Megismerni: ez itteni</l>
					<l>Napalatti laktában,</l>
					<l>Az ember ő portestével</l>
					<l>És mennyei elméjével</l>
					<l>Mely kétesen tenyészett</l>
					<l>Csudálatos természet!</l>
				</lg>
				<lg>
					<l>Mint lehet föld királyává</l>
					<l>Égből eredt eszével;</l>
					<l>S meg mint lehet föld barmává</l>
					<l>Földből forró vérével;</l>
					<l>Valójának ingerei</l>
					<l>Életének mily szelei:</l>
					<l>Istenhez fel nem kapják, -</l>
					<l>Férgekhez le mint csapják.</l>
				</lg>
				<lg>
					<l>Wieland által vezettetvén,</l>
					<l>A Gratiák honában</l>
					<l>Otthon lenni szeretek én</l>
					<l>A hajdani Hellában:</l>
					<l>Esmerkedni bölcseivel,</l>
					<l>Mesterinek remekivel,</l>
					<l>S több bölcset, mint Hellában,</l>
					<l>Lelni Wieland magában.</l>
				</lg>
				<lg>
					<l>Szeretek én Schiller magas</l>
					<l>Erős, bájos lantjával</l>
					<l>Felkapatni, hol csak a sas</l>
					<l>Lebeg erős szárnyával;</l>
					<l>S lelkes, velős erejében</l>
					<l>S elragadó kellemében</l>
					<l>Uralkodni látni ott</l>
					<l>Minden szépet, jót, nagyot.</l>
				</lg>
				<lg>
					<l>Szeretem a természetet</l>
					<l>Szép egyűgyűségében,</l>
					<l>Az embert és az életet</l>
					<l>Természetes szépében,</l>
					<l>Arcadia ligetiben</l>
					<l>Látni Geszner képeiben, -</l>
					<l>Magam oda képzelni</l>
					<l>S kedvesem is ott lelni.</l>
				</lg>
				<lg>
					<l>Szeretem én a világot</l>
					<l>Dolgainak folytában,</l>
					<l>A szentséges igazságot,</l>
					<l>Többnyire bal sorsában,</l>
					<l>Pfeffel lelkes meséiben,</l>
					<l>Oktalani tetteiben,</l>
					<l>Bölcs fátyolban szemlélni,</l>
					<l>És hallani beszélni.</l>
				</lg>
				<lg>
					<l>Szeretem én látni, tudni:</l>
					<l>Voltaire esze szárnyain</l>
					<l>Dicsőséggel pályát futni</l>
					<l>Pindus minden útjain,</l>
					<l>Mint tellik ki egy elmétől,</l>
					<l>Egy ember egy életétől -</l>
					<l>Száz-felé el ágozni</l>
					<l>S mindég dicsőt magozni.</l>
				</lg>
				<lg>
					<l>Rousseau által szeretem én</l>
					<l>A szerelem forrását</l>
					<l>Kelni látni, - s eleredvén,</l>
					<l>Nőttön nőni folyását;</l>
					<l>Most a remény napfényében,</l>
					<l>Majd setét bú fellegében, -</l>
					<l>Most öröm közt zajogni,</l>
					<l>Majd kínok közt zokogni.</l>
				</lg>
				<lg>
					<l>Egyet mint tesz százezerré</l>
					<l>Az öröm s bú nemében,</l>
					<l>S végre mint lesz egy tengerré,</l>
					<l>Mely az élet földjében,</l>
					<l>Zajgó tüzes hullámival</l>
					<l>Mindent elönt-borít-nyel-fal, -</l>
					<l>Minden öröm-virágot,</l>
					<l>Minden reményfa-ágot.</l>
				</lg>
				<lg>
					<l>Szeretem én jeleseit</l>
					<l>A hajdani éveknek,</l>
					<l>Bajnokait és bölcseit,</l>
					<l>Bal sorsában élteknek,</l>
					<l>Melpomene játékiban,</l>
					<l>Corneille s Racine munkáiban</l>
					<l>Elevenen szemlélni,</l>
					<l>És hallani beszélni.</l>
				</lg>
				<lg>
					<l>Szeretem én Petrarchának</l>
					<l>Szívét fájni hallani,</l>
					<l>S szép vadonját Valclusának</l>
					<l>Laurától visszhangzani!</l>
					<l>S lantja lelkes hangjaiban,</l>
					<l>Keble buja fájdalmiban</l>
					<l>Elmerítni szívemet,</l>
					<l>Részegítni lelkemet.</l>
				</lg>
				<lg>
					<l>Szeretem én vitézektől</l>
					<l>Jeruzsálem falait</l>
					<l>Víva látni, s tündérektől</l>
					<l>Bajnok-szívek várait,</l>
					<l>Tasso Síren-énekében,</l>
					<l>S Ármídának bájkertjében</l>
					<l>Megbűvölve ámúlni -</l>
					<l>S ezer kénybe csordúlni.</l>
				</lg>
				<lg>
					<l>De leginkább szeretem én</l>
					<l>Forgatni a levelet,</l>
					<l>Melyben szíve felgerjedvén,</l>
					<l>Nékem első lobbot vet! -</l>
					<l>A szív, kiért úgy epedtem,</l>
					<l>Kiért mindent felejtettem;</l>
					<l>Ki magában mennyet zár</l>
					<l>S most, boldog én! enyém már.</l>
				</lg>
				<lg>
					<l>A levelet, - melyre, úgy mint</l>
					<l>A termékeny igére,</l>
					<l>Melylyel a nagy teremtő int,</l>
					<l>A zűrzavar éjjére</l>
					<l>Napfény terjed, - napfény derűlt</l>
					<l>Bútengerben már elmerűlt,</l>
					<l>Már haldokló szívemre</l>
					<l>S testét megúnt lelkemre.</l>
				</lg>
				<p>151. Dal.</p>
				<lg>
					<l>Sokat mondék kellemiről,</l>
					<l>Hogy kesergém ezeket;</l>
					<l>De testének ékeiről</l>
					<l>Nem mondottam eleget:</l>
					<l>Most, miólta semmi sincs már</l>
					<l>Hymen előtt titokban,</l>
					<l>S szerelmemnek az örömtár</l>
					<l>Pompájában nyitva van; -</l>
					<l>Mondhatnék most! - hajh ezeknek</l>
					<l>Mindenképpen enyémeknek</l>
					<l>Hüvelyeik leesvén, -</l>
					<l>Szinte kővé váltam én.</l>
				</lg>
				<p>152. Dal.</p>
				<lg>
					<l>Boldog óra! hogy lángaim</l>
					<l>Kebelét felgyúlasztván,</l>
					<l>S testét lelkét tűz-csókjaim</l>
					<l>Szerelemre olvasztván,</l>
					<l>Egész kegyes valóságát</l>
					<l>Magamhoz forraszthatám,</l>
					<l>És egy század boldogságát</l>
					<l>Egy kortyban felhajthatám,</l>
					<l>Hogy a jónak soka s nagyja,</l>
					<l>A mint azt csak egyszer adja</l>
					<l>Amor, - szinte fája már, -</l>
					<l>Benned van a kény-határ.</l>
				</lg>
				<p>153. Dal.</p>
				<lg>
					<l>Igazságnak, valóságnak</l>
					<l>Az ész bár mit tart és hív,</l>
					<l>Az emberi boldogságnak</l>
					<l>Próbaköve csak a szív:</l>
					<l>Az észnek e föld szűk határ,</l>
					<l>S az emberből ki-kivág,</l>
					<l>S a múlandóság felett jár,</l>
					<l>Mert az éggel rokonság.</l>
					<l>De a földdel rokonabb szív</l>
					<l>Az emberhez mindenkor hív,</l>
					<l>És sorsaként bús vagy víg</l>
					<l>Bölcsőjétől sírjáig.</l>
				</lg>
				<p>154. Dal.</p>
				<lg>
					<l>Te! ki élted boldogságát</l>
					<l>Testiségben helyezed,</l>
					<l>És a lélek méltóságát</l>
					<l>Csak álomnak nevezed;</l>
					<l>Te! ki a szív indúlatit</l>
					<l>Kárhoztatod, átkozod;</l>
					<l>Csak az égnek boltozatit</l>
					<l>Formálod és nyomozod;</l>
					<l>Ki a földön nem vagy itthon;</l>
					<l>Kit porból fel semmi sem von, -</l>
					<l>Ily embert ki bölcsnek mond,</l>
					<l>Az, mint ti, szint oly bolond.</l>
				</lg>
				<p>155. Dal.</p>
				<lg>
					<l>Ezer öröm virágozik</l>
					<l>Minden ember számára;</l>
					<l>Ki vélek nem találkozik,</l>
					<l>Vessen önnön magára:</l>
					<l>Mert, a hol nincs, ott keresi -</l>
					<l>A fényben és pompában,</l>
					<l>Hol a szívet csömör lesi</l>
					<l>Minden élés nyomában.</l>
					<l>Ezer öröm virágozik;</l>
					<l>De leginkább barátkozik</l>
					<l>Az érzékeny szívekkel</l>
					<l>S az értelmes lelkekkel.</l>
				</lg>
				<p>156. Dal.</p>
				<lg>
					<l>Nincs öldöklőbb, nincs mérgesebb,</l>
					<l>Fenébb, kínzóbb gyötrelem,</l>
					<l>Orvosolhatatlanabb seb,</l>
					<l>Mint - a megúnt szerelem!</l>
					<l>Ti, kik a szív ösztönére,</l>
					<l>Együtt futni pályátok,</l>
					<l>Milyent néktek a sors mére,</l>
					<l>Egykor kezet fogátok,</l>
					<l>E méregtől rettegjetek!</l>
					<l>Meg ne töltse kebeletek: -</l>
					<l>Gátolhatja bölcseség</l>
					<l>S okos mértékletesség.</l>
				</lg>
				<p>157. Dal.</p>
				<lg>
					<l>Éljük, éljük az életet!</l>
					<l>Ám de éljük eszünkkel;</l>
					<l>Éljünk minden perczenetet, -</l>
					<l>S utóbbra is tegyünk el.</l>
					<l>Éljük, éljük az életnek,</l>
					<l>Örömeit, kéjeit;</l>
					<l>Éljük a szép természetnek</l>
					<l>Boldogító kedveit:</l>
					<l>Az ég maga javalja ezt;</l>
					<l>Az élésre maga gerjeszt:</l>
					<l>Éljünk lelkünk- s testünkkel, -</l>
					<l>Mert holnap - tán mennünk kell.</l>
				</lg>
				<p>158. Dal.</p>
				<lg>
					<l>Szilajságunk szelidítni,</l>
					<l>Mértékelni tüzünket,</l>
					<l>Gondunk terhünk édesítni,</l>
					<l>Lelkesítni bennünket:</l>
					<l>Ez a szép s nagy kötelesség,</l>
					<l>Melyet rendelt tenéked,</l>
					<l>Óh asszony! a teremtő ég,</l>
					<l>S ez egyszersmind főbb éked.</l>
					<l>Asszony! ki megfelelsz ennek,</l>
					<l>Te vagy a jó s nagy istennek</l>
					<l>Legjobb, legszebb áldása,</l>
					<l>Boldogságunk forrása.</l>
				</lg>
				<p>159. Dal.</p>
				<lg>
					<l>A sors ura bölcsen teszi,</l>
					<l>Hogy a jó és rosz jövendőt</l>
					<l>Szemünk elől elfedezi -</l>
					<l>Áldjuk, áldjuk érte őt!</l>
					<l>Kevélységgel dagadnánk fel,</l>
					<l>Ha bizonyos jót látnánk;</l>
					<l>Irtózattal tellenénk el,</l>
					<l>Ha látnók, hogy rosz vár ránk.</l>
					<l>Józan marad jó dolgában,</l>
					<l>Nem csügged el bal sorsában,</l>
					<l>Mit itt remél, - amott fél:</l>
					<l>A bölcs ember imígy él.</l>
				</lg>
				<p>160. Dal.</p>
				<lg>
					<l>A bölcs szíven (szerelmiben</l>
					<l>Lehessen csak az boldog)</l>
					<l>Jónak, rosznak cseréjében</l>
					<l>A sors soha ki nem fog.</l>
					<l>Az udvarnál, a pompában</l>
					<l>Megtarthatja nyúgalmát;</l>
					<l>A sivatag Libyában</l>
					<l>Elverheti únalmát:</l>
					<l>A gazdagság aranyában,</l>
					<l>A szegénység czondrájában,</l>
					<l>Míg szerelme tartandó, -</l>
					<l>Boldogsága állandó.</l>
				</lg>
				<p>161. Dal.</p>
				<lg>
					<l>Ragyogó mell-csillagodat,</l>
					<l>Páva-farkú czímedet,</l>
					<l>Halmokra gyűlt aranyodat</l>
					<l>Hír-felkapta nevedet,</l>
					<l>Nem irígylem, - tartsd magadnak</l>
					<l>S végy, a mit tudsz, ezeken,</l>
					<l>Szívemnek fenn nem akadnak</l>
					<l>Kedvei az ilyeken:</l>
					<l>Míglen szívem való jót él,</l>
					<l>Nem ingerli az ily füst s szél;</l>
					<l>Nem kell néki a dibdáb,</l>
					<l>Gyermek-kedvet töltő báb.</l>
				</lg>
				<p>162. Dal.</p>
				<lg>
					<l>Míg az élet tavaszában</l>
					<l>Szívünk s elménk tüze ég;</l>
					<l>Míg tetemünk ép csontjában</l>
					<l>Erő s velő vagyon még;</l>
					<l>Addig minden örömünknek</l>
					<l>Amor legyen szerzője,</l>
					<l>Nappalunknak, éjjelünknek</l>
					<l>Amor legyen töltője;</l>
					<l>S midőn éltünk ősze itt lesz,</l>
					<l>Akkor Amort, ki bucsút vesz,</l>
					<l>Oly barátság váltsa fel,</l>
					<l>Mely a sírig tartson el.</l>
				</lg>
				<p>163. Dal.</p>
				<lg>
					<l>Ne csudáld, hogy majd minden szó</l>
					<l>Csak szerelem versemben:</l>
					<l>A sok édes, a sok szép s jó,</l>
					<l>A mit érzek keblemben,</l>
					<l>Sőt e roppant természetben</l>
					<l>A mi lehel és munkál,</l>
					<l>Vonsz, köt, tart, s ily szép keletben</l>
					<l>A mi által öszveáll,</l>
					<l>S öszvehangzik minden, minden</l>
					<l>Kivűl, belől, alatt és fenn -</l>
					<l>A mi élet s élelem, -</l>
					<l>Mi az, ha nem szerelem?</l>
				</lg>
				<p>164. Dal.</p>
				<lg>
					<l>Minden nap új kellemekkel</l>
					<l>Esmértet meg engemet;</l>
					<l>Minden nap új örömekkel</l>
					<l>Tölti boldog szívemet;</l>
					<l>Naponként nő tiszteletem</l>
					<l>Szép lelkéhez lelkemben;</l>
					<l>Naponként nő szeretetem</l>
					<l>Jó szívéhez szívemben.</l>
					<l>Boldog Hymen! ki többet lelt,</l>
					<l>Mint sem Amor maga képzelt; -</l>
					<l>Ily jutalmat eddig még</l>
					<l>Csak ritkán vön a hívség.</l>
				</lg>
				<p>165. Dal.</p>
				<lg>
					<l>Seregesen megy a vad lúd</l>
					<l>Egy-egy betű képében,</l>
					<l>Oda, hol jobb helyeket tud -</l>
					<l>Kiált magas reptében;</l>
					<l>Csóka, varjú alant repűl,</l>
					<l>Emberlakot keresgél;</l>
					<l>Sármány, pityer kertekbe gyűl,</l>
					<l>Csipősen fúj a felszél:</l>
					<l>A tél ajtónk előtt immár,</l>
					<l>S ez majd mindent szorosba zár; -</l>
					<l>Én mindennek bőjében</l>
					<l>Vagyok Lízám ölében.</l>
				</lg>
				<p>166. Dal.</p>
				<lg>
					<l>Egy szép s jó szűz tiszteletét</l>
					<l>Magának megvehetni,</l>
					<l>Szívét, kezét, szeretetét</l>
					<l>Örökre megnyerhetni,</l>
					<l>A jobb ifjú mindenre kész -</l>
					<l>S cselekedni azt meri,</l>
					<l>A miről a hidegebb ész</l>
					<l>Azt tartja: nem emberi.</l>
					<l>Magyar szépek! legyetek jók,</l>
					<l>Áldozatra s lantra méltók! -</l>
					<l>S Árpád népe olyant tesz,</l>
					<l>Hogy Romának társa lesz.</l>
				</lg>
				<p>167. Dal.</p>
				<lg>
					<l>A mit kivűl belől esmér,</l>
					<l>Azt únni vágy az ember;</l>
					<l>Az emberszív, az embervér</l>
					<l>Állhatatlan csuda szer!</l>
					<l>De felségesb természeted,</l>
					<l>Jobb agyagból formált szív!</l>
					<l>A hol megszáll szereteted,</l>
					<l>Ott te holtig maradsz hív:</l>
					<l>Mert a mit megszerethettél,</l>
					<l>Minthogy csak jót kedvelhettél,</l>
					<l>Szeretendő lesz mindég, -</l>
					<l>Jóért a jó holtig ég.</l>
				</lg>
				<p>168. Dal.</p>
				<lg>
					<l>Oly szükséges szívemnek ő</l>
					<l>S egész ember-létemnek,</l>
					<l>Mily szükséges a levegő</l>
					<l>És lélekzet mellemnek;</l>
					<l>S a mily szükséges lételemnek</l>
					<l>Lelkem s testem kötése,</l>
					<l>Szint oly szükség életemnek</l>
					<l>Szerelmének élése.</l>
					<l>A mig veszély nem éri ezt,</l>
					<l>Engem semmi meg nem ijeszt;</l>
					<l>Minden ellen védelmem</l>
					<l>És oltalmam szerelmem.</l>
				</lg>
				<p>169. Dal.</p>
				<lg>
					<l>A szív minden indúlatja</l>
					<l>Telhetetlen és sovár;</l>
					<l>Semmi meg nem nyugtathatja,</l>
					<l>Hogy mondaná: elég már.</l>
					<l>Sándor kicsinynek tartotta,</l>
					<l>A mi a nap alatt van;</l>
					<l>Diogenes nagyollotta</l>
					<l>Lakhelyét a hordóban.</l>
					<l>A szerelemnek egyedül,</l>
					<l>Midőn heted egében ül,</l>
					<l>Van oly boldog órája,</l>
					<l>Hogy - csak múlás hibája.</l>
				</lg>
				<p>170. Dal.</p>
				<lg>
					<l>Csupán magad, értelmes ész,</l>
					<l>Szerencsénket nem teszed,</l>
					<l>Sőt még inkább vesztünkre lész,</l>
					<l>Mert több javunk elveszed;</l>
					<l>Érzékeny szív, te legfőbb kincs!</l>
					<l>Nagyobb rosz vagy, mint sem jó,</l>
					<l>Ha mindenütt veled ott nincs</l>
					<l>Az ész, úgy mint kormányzó; -</l>
					<l>De, kiben szív s ész kezet fog,</l>
					<l>Az a százszor s többször boldog!</l>
					<l>Minden jó s szép, a mi van,</l>
					<l>Övé ezen világban.</l>
				</lg>
				<p>171. Dal.</p>
				<lg>
					<l>Libyának homokjain,</l>
					<l>Hol az útas szomjan hal;</l>
					<l>Hycrania havasain,</l>
					<l>Hol nem hangzik madárdal;</l>
					<l>Szerecsenek melegében,</l>
					<l>Hol megsűl a természet;</l>
					<l>A jégtenger közepében,</l>
					<l>Hol megszünt a tenyészet;</l>
					<l>Az ég bár mely hajlatában,</l>
					<l>A föld bár mely barlangjában</l>
					<l>Csak teveled lehetvén, -</l>
					<l>Mindég boldog volnék én.</l>
				</lg>
				<p>172. Dal.</p>
				<lg>
					<l>Az ész minden új tudtával</l>
					<l>Egy-egy öröm-falatot</l>
					<l>Elkap, - milyent lármájával</l>
					<l>Még egyet sem adhatott.</l>
					<l>Tiszteletét, becsületét</l>
					<l>Az észnek én megadom;</l>
					<l>De kényim tág kerületét</l>
					<l>Nem szorítja, fogadom.</l>
					<l>Gyermekkorom játékait,</l>
					<l>Ifjúságom szép álmait</l>
					<l>Elragadá magával, -</l>
					<l>Szerelmemért meg nem csal.</l>
				</lg>
				<p>173. Dal.</p>
				<lg>
					<l>Az aranynyal teli zacskó</l>
					<l>Igen hasznos a földön,</l>
					<l>A miólta némely szép s jó</l>
					<l>Pénzzel vétethető lőn;</l>
					<l>De nemesebb kellemeit</l>
					<l>S díszeit a léleknek,</l>
					<l>És édesebb örömeit</l>
					<l>S kéjeit a szíveknek,</l>
					<l>A mi létünk menynyé teszi,</l>
					<l>Senki pénzen meg nem veszi:</l>
					<l>Az aranynyal tölt zacskó</l>
					<l>Csak boldog szív mellett jó.</l>
				</lg>
				<p>174. Dal.</p>
				<lg>
					<l>Erdőn, mezőn zúgva dúl-fúl</l>
					<l>Az éjszak hideg szele;</l>
					<l>Tölgynek, bükknek zörögve húll</l>
					<l>S repdez száraz levele;</l>
					<l>Hamvas ködbe van borúlva</l>
					<l>A szép vidék pompája;</l>
					<l>Szerelmünknek elpusztúlva</l>
					<l>Fekszik öröm-tanyája:</l>
					<l>De minket ez nem szomorít;</l>
					<l>Noha négy fal közé szorít</l>
					<l>Bennünket a zordon tél -</l>
					<l>Szívünk mindég tavaszt él.</l>
				</lg>
				<p>175. Dal.</p>
				<lg>
					<l>Kiki maga útján járjon,</l>
					<l>S boldogúljon ott bízvást;</l>
					<l>De mást attól el ne zárjon,</l>
					<l>S ne kénytessen arra mást;</l>
					<l>Űzze kiki mesterségét,</l>
					<l>Melyre kedve s alkalma;</l>
					<l>De arra más tehetségét</l>
					<l>Kénytetni, nincs hatalma;</l>
					<l>Mert az ember szabad állat;</l>
					<l>S nyomja, törje bár a vállat</l>
					<l>Az önként felvállalt terh,</l>
					<l>A baj könnyebbséget nyer.</l>
				</lg>
				<p>VII. ÉNEK.</p>
				<lg>
					<l>Ott, hol Hymen kötelében</l>
					<l>Két rokon szív s lélek él,</l>
					<l>Ott az élet idejében</l>
					<l>Minden nyomban öröm kél:</l>
				</lg>
				<lg>
					<l>Ölelkező akaratok</l>
					<l>A kettőnek lelkében,</l>
					<l>Ölelkező indúlatok</l>
					<l>A kettőnek keblében;</l>
				</lg>
				<lg>
					<l>Egyet-értő vélemények</l>
					<l>A két elme reptében,</l>
					<l>Öszvehangzó érzemények</l>
					<l>A két szívnek mélyében;</l>
				</lg>
				<lg>
					<l>Jó s bal sorsnak forgásában</l>
					<l>Öszvefogó kezekkel,</l>
					<l>Ezen élet pályájában</l>
					<l>A sírig úgy mennek el.</l>
				</lg>
				<lg>
					<l>Békességes türedelem</l>
					<l>Egymás iránt szívekben,</l>
					<l>Hű barátság, hű szerelem</l>
					<l>Mindenütt társ mentekben.</l>
				</lg>
				<lg>
					<l>Ama mérges szelenczének</l>
					<l>Együtt hordják átkait;</l>
					<l>A kedvező szerencsének</l>
					<l>Együtt élik javait.</l>
				</lg>
				<lg>
					<l>Hol útjokban gátot lelnek</l>
					<l>Édes együtt-mentekben,</l>
					<l>Ketten könnyű terht emelnek,</l>
					<l>Kettős erő lelkekben.</l>
				</lg>
				<lg>
					<l>Hol az egyes kétesen áll,</l>
					<l>Hogy ennyit nem visel el,</l>
					<l>A terhnek két öszvetett váll</l>
					<l>Nyájaskodva megfelel.</l>
				</lg>
				<lg>
					<l>Munka után az egyesnek</l>
					<l>Kipihenni, únalom;</l>
					<l>Hah! de két hív szerelmesnek</l>
					<l>Ott a legszebb jutalom.</l>
				</lg>
				<lg>
					<l>Midőn a sors ostorával</l>
					<l>Az egyesre lecsapkod,</l>
					<l>Ez magános fájdalmával -</l>
					<l>Néha késhez is kapkod;</l>
				</lg>
				<lg>
					<l>De két hű szív, ki egygyé lett,</l>
					<l>Csapásit csak kaczagja;</l>
					<l>Míg szerelmek sebet nem vett,</l>
					<l>Nem árt semmi haragja.</l>
				</lg>
				<lg>
					<l>Egy szerelem lángol, lobog</l>
					<l>A kettőnek szívében;</l>
					<l>Egy kény s öröm remeg, dobog</l>
					<l>A kettőnek keblében,</l>
				</lg>
				<lg>
					<l>Az érzemény tengerében</l>
					<l>Ölelkezve merengnek;</l>
					<l>A remények tér egében</l>
					<l>Pár-galambok kerengnek.</l>
				</lg>
				<lg>
					<l>Azon egy bú a gyötrelme</l>
					<l>Mind a kettő éltének;</l>
					<l>Egy seb, egy kín a sérelme</l>
					<l>Mind a kettő lelkének;</l>
				</lg>
				<lg>
					<l>De minden bú csak felet tesz,</l>
					<l>Mely kétfelé oszlik el;</l>
					<l>S minden öröm duplázva lesz,</l>
					<l>Mely közös két jó szívvel.</l>
				</lg>
				<lg>
					<l>A mit egyik a másért tesz,</l>
					<l>Tevődjék bár bajokkal,</l>
					<l>Mindég édes örömmé lesz -</l>
					<l>A remény csak itt nem csal.</l>
				</lg>
				<lg>
					<l>Törjön rájok veszedelem,</l>
					<l>Az erős a gyengének</l>
					<l>Segedelem és védelem</l>
					<l>Veszélyével éltének.</l>
				</lg>
				<lg>
					<l>Hol az erős erejével</l>
					<l>A szépségért dolgozik,</l>
					<l>Ott a szépség kellemével,</l>
					<l>Virágával áldozik.</l>
				</lg>
				<lg>
					<l>Hol az erős megépíti</l>
					<l>A nyúgalom tanyáját,</l>
					<l>A szép azt felékesíti,</l>
					<l>Szerte hintvén rózsáját.</l>
				</lg>
				<lg>
					<l>Imígy élik ezt a létet</l>
					<l>Ezen próba-világon;</l>
					<l>A mit egyik könnyűvé tett,</l>
					<l>Másik abba rózsát fon.</l>
				</lg>
				<lg>
					<l>Imígy élnek az életnek</l>
					<l>Szép tavaszi korában,</l>
					<l>Az igaz, hív szeretetnek</l>
					<l>Fennyen-csapó lángjában;</l>
				</lg>
				<lg>
					<l>Imígy élnek az életnek</l>
					<l>Már hervadó őszében,</l>
					<l>A barátság s szeretetnek</l>
					<l>Holtig égő tüzében.</l>
				</lg>
				<lg>
					<l>Szerelmeik gyümölcsiben,</l>
					<l>Kik keblekből fakadnak,</l>
					<l>S ezek gyermek-örömiben</l>
					<l>Ők újra megifjadnak. -</l>
				</lg>
				<lg>
					<l>Egyetlen egy féreg terem</l>
					<l>E szép élet-rózsában, -</l>
					<l>Gondolni is alig merem</l>
					<l>Szívem boldogságában! -</l>
				</lg>
				<lg>
					<l>Tudniillik: ha fele szív</l>
					<l>Verni megszünt, - s fele még</l>
					<l>Tovább is ver - feléhez hív -</l>
					<l>Ha vernie már elég!</l>
				</lg>
				<p>176. Dal.</p>
				<lg>
					<l>Amor ezer mesterségét</l>
					<l>Elmémmel ha vizsgálom,</l>
					<l>Legjelesebb tehetségét</l>
					<l>Abban lelem s csudálom:</l>
					<l>Hogy az élő természetnek</l>
					<l>Különnemű két ágát,</l>
					<l>A magzásnak s tenyészetnek</l>
					<l>Megért hím s nő virágát</l>
					<l>Oly csudával köti öszve,</l>
					<l>Hogy meg lévén már kötözve,</l>
					<l>A volt kettő egyet tesz -</l>
					<l>S az egyből meg - hat is lesz.</l>
				</lg>
				<p>177. Dal.</p>
				<lg>
					<l>Miólta, mint bimbóikból</l>
					<l>Virágai kertemnek,</l>
					<l>Kifejlének csomóikból</l>
					<l>Érzelmei szívemnek:</l>
					<l>Egy szép lelket, egy jó szívet</l>
					<l>Kivántam én magamnak,</l>
					<l>Szívet nékem élőt s hívet</l>
					<l>Ez életben társamnak; -</l>
					<l>A mit kérni nem is mertem,</l>
					<l>Boldog én! azt is megnyertem:</l>
					<l>Szép lelket szép hüvelyben,</l>
					<l>Jó szívet szép kebelben.</l>
				</lg>
				<p>178. Dal.</p>
				<lg>
					<l>Volt egy idő, hogy Aurora</l>
					<l>Bú-követ volt én nékem,</l>
					<l>S felrettent a kakas-szóra</l>
					<l>Ki sem pihent inségem! -</l>
					<l>De most öröm-követem ő:</l>
					<l>Mert álmamból serkenvén,</l>
					<l>S látván derűl a hegytető,</l>
					<l>Újra tudom s érzem én, -</l>
					<l>S érzi kettős valóságom,</l>
					<l>Hogy - nem álom boldogságom;</l>
					<l>S hogy valamint volt tegnap,</l>
					<l>Szint úgy lesz a mái nap.</l>
				</lg>
				<p>179. Dal.</p>
				<lg>
					<l>«Álom Amor boldogsága»</l>
					<l>Sok azt véli, kedvesem!</l>
					<l>Nem igaz: mert valóság a -</l>
					<l>Vagy, ha ez nem, - semmi sem.</l>
					<l>De légyen úgy: ha engemet</l>
					<l>Az igazság gyötör s nyom,</l>
					<l>Hát többet ér egy szívemet</l>
					<l>Boldogító szép álom.</l>
					<l>Mért vagyunk mink oly okosok</l>
					<l>Vesztünkre? hajh! s oly szorosok</l>
					<l>Boldogságunk ösvényi: -</l>
					<l>S tágok a bú örvényi.</l>
				</lg>
				<p>180. Dal.</p>
				<lg>
					<l>Az embert fő indúlatja</l>
					<l>Féreggé vagy istenné,</l>
					<l>S e földet elváltoztatja</l>
					<l>Pokollá vagy édenné:</l>
					<l>A sok közül legboldogabb</l>
					<l>Indúlat a szerelem;</l>
					<l>Ha szerencsés, minden víz-hab</l>
					<l>Öröm néki s élelem;</l>
					<l>Hová boldog szeme tekint,</l>
					<l>Az élésnek virága int;</l>
					<l>S akármely baj éri őt,</l>
					<l>Nem esmer ez rosz időt.</l>
				</lg>
				<p>181. Dal.</p>
				<lg>
					<l>Érzeményink hajnalában</l>
					<l>Nyíló első szerelem!</l>
					<l>Ezen szegény föld porában</l>
					<l>Te vagy legjobb élelem!</l>
					<l>Te vagy földi életünknek</l>
					<l>Legszebb virág-ideje!</l>
					<l>Minden gyönyörűségünknek,</l>
					<l>Kényünk s kedvünk veleje!</l>
					<l>Sem előtted jobbat, szebbet,</l>
					<l>Sem utánad édesebbet</l>
					<l>Az ember itt létében</l>
					<l>Nem érezhet keblében.</l>
				</lg>
				<p>182. Dal.</p>
				<lg>
					<l>Kezdj idején fösvénykedni</l>
					<l>Az örömmel, halandó!</l>
					<l>Mert késő lesz epekedni,</l>
					<l>«Hogy az öröm múlandó»,</l>
					<l>Midőn nem lesz semmi kedv s kény</l>
					<l>Már ínyére szívednek,</l>
					<l>Mely, mint az eltörött edény,</l>
					<l>Nem szolgál már éltednek;</l>
					<l>S az öröm, mint egy szitában,</l>
					<l>Nem marad a mell baljában, -</l>
					<l>Csak a zsibbadt únalom</l>
					<l>S a darabos fájdalom.</l>
				</lg>
				<p>183. Dal.</p>
				<lg>
					<l>Sokat mondék szerettemről,</l>
					<l>Sok szépet, jót s édeset;</l>
					<l>Sokat mondék szerelmemről -</l>
					<l>Hajh! s még is még keveset:</l>
					<l>Lelkes, szíves tekintetét,</l>
					<l>Kegyét valóságának,</l>
					<l>Édes rózsa-lehelletét,</l>
					<l>Mennyét édes csókjának, -</l>
					<l>Ki képes azt lerajzolni?</l>
					<l>A mi úgy el tud bájolni,</l>
					<l>Hogy keblem ezt érezvén,</l>
					<l>Embernél több vagyok én.</l>
				</lg>
				<p>184. Dal.</p>
				<lg>
					<l>Megemésztéd az erdőnek</l>
					<l>Árnyék-adó díszeit;</l>
					<l>Megemésztéd a mezőnek</l>
					<l>Élet-tartó füveit;</l>
					<l>A vizeknek megállítád</l>
					<l>Haszon-hordó menteket;</l>
					<l>A napokat megkurtítád,</l>
					<l>Kinyújtád az éjeket:</l>
					<l>Olyan vagy te, óh december,</l>
					<l>Mint egy zsarló szultán-ember; -</l>
					<l>De nékem nem véthetvén.</l>
					<l>Csak nevetlek téged én.</l>
				</lg>
				<p>185. Dal.</p>
				<lg>
					<l>Amornak sok a rokonja</l>
					<l>S mindenik más tárgyért ég:</l>
					<l>Ezt magához Clio vonja,</l>
					<l>Ezt egy, azt más mesterség;</l>
					<l>Ez Bacchusnak szeretője,</l>
					<l>Az aranynak s ezüstnek;</l>
					<l>Ez játéknak kedvelője,</l>
					<l>Amaz a tömjén-füstnek:</l>
					<l>Tárgyokban bár ellenkeznek,</l>
					<l>Az egy pontban megegyeznek:</l>
					<l>Kiki azon hitért vész,</l>
					<l>Hogy övé a legjobb rész.</l>
				</lg>
				<p>186. Dal.</p>
				<lg>
					<l>A szerelem erkölcsöket</l>
					<l>A szív gerjedelmiből</l>
					<l>Úgy tenyészt, mint gyümölcsöket</l>
					<l>A nap a fák rügyiből;</l>
					<l>S gyakran, a mit egy században</l>
					<l>Fel nem talál az elme,</l>
					<l>Felleli egy pillantatban</l>
					<l>A szív égő szerelme.</l>
					<l>Kifejtvén az elmésséget,</l>
					<l>Ő lel minden mesterséget;</l>
					<l>Nincs ott lehetetlenség,</l>
					<l>Hol termékeny tüze ég.</l>
				</lg>
				<p>187. Dal.</p>
				<lg>
					<l>Ha nem ügyel az ész rája,</l>
					<l>Midőn a lágy szív szeret,</l>
					<l>A bujaság vad rózsája</l>
					<l>Könnyen verhet gyökeret:</l>
					<l>A testben felforró vérnek</l>
					<l>Veszedelmes termése,</l>
					<l>Mely által a jobb gyökérnek</l>
					<l>Elnyomatik díszlése.</l>
					<l>Átok arra, ki miként ti,</l>
					<l>Banya Phrynék, magvát hinti</l>
					<l>E kártékony maszlagnak</l>
					<l>Keblekbe az ifjaknak.</l>
				</lg>
				<p>188. Dal.</p>
				<lg>
					<l>Az öröm, ki bánat s csömör</l>
					<l>Követ legott nyomában,</l>
					<l>Tolvaj-vendég; - kárt tesz, lop, tör,</l>
					<l>A szívnek kincs-tárában.</l>
					<l>A bujaság siren kénye</l>
					<l>Lep s lop így meg bennünket,</l>
					<l>Ha erkölcsünk érzeménye</l>
					<l>Meg nem őrzi szívünket;</l>
					<l>Ő az, a ki, ha befészkelt,</l>
					<l>Semmi jónak nem ád helyt</l>
					<l>S a míg talál, addig dúl,</l>
					<l>Míg csömörben el nem fúl.</l>
				</lg>
				<p>189. Dal.</p>
				<lg>
					<l>Nincsen minden ember-főben</l>
					<l>Ész, ki Newtont elérje,</l>
					<l>S véle alban és tetőben</l>
					<l>A teremtést esmérje;</l>
					<l>De van minden jobb emberben</l>
					<l>Érző szív, mely ömledez,</l>
					<l>Ha Maróban és Homerben</l>
					<l>Az érzemény zengedez:</l>
					<l>S azért, kik úgy énekeltek,</l>
					<l>Hogy szíveket érdekeltek,</l>
					<l>Míg az emberszív érez,</l>
					<l>A nevetek áldott lesz.</l>
				</lg>
				<p>190. Dal.</p>
				<lg>
					<l>Az emberi tétemények</l>
					<l>Jó reménység fejébe</l>
					<l>Hintegetett vetemények</l>
					<l>A jövendő méhébe;</l>
					<l>De tisztán a legszebb s jobb mag,</l>
					<l>A sors jege vervén el,</l>
					<l>Vagy elnyomván földi maszlag,</l>
					<l>Csak ritkán s elvétve kel! -</l>
					<l>Hymen boldog kebelében</l>
					<l>Az emberszív csak felében</l>
					<l>S tűrhetőbben érezi,</l>
					<l>Ha valami vérezi.</l>
				</lg>
				<p>191. Dal.</p>
				<lg>
					<l>Boldogítni, boldogúlni</l>
					<l>Egyarányú mértékben,</l>
					<l>Nem fogyni, sőt gyarapúlni</l>
					<l>A legszebb s jobb értékben;</l>
					<l>Vidám, nyúgodt, erős lenni</l>
					<l>Lelkében és testében,</l>
					<l>Nem rettegni s nem csökkenni</l>
					<l>A sors dúló mérgében:</l>
					<l>Ez boldog s bölcs emberélet!</l>
					<l>Tőled ered e tökéllet,</l>
					<l>Értelmes, bölcs szerelem!</l>
					<l>Szerelmes, bölcs értelem!</l>
				</lg>
				<p>192. Dal.</p>
				<lg>
					<l>Hogy a hírnek templomában</l>
					<l>Örök legyen a neve,</l>
					<l>Mit nem forgat az agyában,</l>
					<l>Mit nem tesz, mit nem teve,</l>
					<l>Vagy ha nem tesz, nem tehetvén,</l>
					<l>Mit tenni nem hajlandó,</l>
					<l>Kész örömét félre-vetvén,</l>
					<l>A nyugtalan halandó? -</l>
					<l>S csak sírjánál eszmélkedik;</l>
					<l>De már ott nem kételkedik:</l>
					<l>Hogy jobb élni szívében,</l>
					<l>Mint sem a név hírében.</l>
				</lg>
				<p>193. Dal.</p>
				<lg>
					<l>E hiános por-életben</l>
					<l>Nézz bár hátra s előre,</l>
					<l>Semmi sincsen tökélletben,</l>
					<l>Semmi sem jut tetőre:</l>
					<l>A szerelem ragad csak fel</l>
					<l>Oly tetőre szárnyával,</l>
					<l>Hol a szív oly élelmet lel,</l>
					<l>Hogy - elégszik sorsával.</l>
					<l>Szeretni és szerettetni,</l>
					<l>Két szívnek egygyé lehetni, -</l>
					<l>Ennél feljebb már nem hág</l>
					<l>Az emberi boldogság.</l>
				</lg>
				<p>194. Dal.</p>
				<lg>
					<l>A szerelem keserűjét,</l>
					<l>Ki az, ki leírhatná?</l>
					<l>A szerelem gyönyörűjét,</l>
					<l>Hol az, ki elmondhatná? -</l>
					<l>Pokla dühösb gyötrelmeit</l>
					<l>A jaj ki nem adja még;</l>
					<l>Mennye lelkesb örömeit</l>
					<l>Zengni, lehetetlenség.</l>
					<l>Szívünknek mély fenekében</l>
					<l>S valóságunk szövetében</l>
					<l>Ül mind lelke kéjének,</l>
					<l>Mind fenéje mérgének.</l>
				</lg>
				<p>195. Dal.</p>
				<lg>
					<l>Úgy szí lelkem boldogságot</l>
					<l>Rám súgárzó szeméből,</l>
					<l>Mint a gyémánt fényt s világot</l>
					<l>A nap örök tüzéből;</l>
					<l>S szerelmének Édenében</l>
					<l>Szívem úgy él kényére,</l>
					<l>Énekelve örömében,</l>
					<l>Áldást mondva szívére, -</l>
					<l>Mint a kis méh egy Tempében,</l>
					<l>A tavasz lágy levegtében;</l>
					<l>Csak hogy több kény- s kedvekben,</l>
					<l>Mint ez virág-nemekben.</l>
				</lg>
				<l>196. Dal.</l>
				<lg>
					<l>A szivárvány színeivel</l>
					<l>Szemfényvesztő ruhában,</l>
					<l>A tenger s föld kincseivel</l>
					<l>Potrohos tárházában, -</l>
					<l>E gondolat dagályában:</l>
					<l>Hogy övé mind, a mit lát,</l>
					<l>Az ott - senyvedt únalmában</l>
					<l>Még is ásít s szájat tát:</l>
					<l>Mert, mily fény van ruhájában,</l>
					<l>S a mennyi kincs tárházában,</l>
					<l>Oly homály van fejében</l>
					<l>És üresség szívében.</l>
				</lg>
				<p>197. Dal.</p>
				<lg>
					<l>Kendericzék! fülemilék!</l>
					<l>Rég elolvadt már a hó;</l>
					<l>Karikáznak már a pillék,</l>
					<l>Fakad már a fabimbó:</l>
					<l>Hol késtek még, ti kertemnek</l>
					<l>Tavaszi hív lakosi?</l>
					<l>Az életnek, szerelemnek</l>
					<l>Kedvit dalló lantosi? -</l>
					<l>Jőjjetek meg, kis kedvesek!</l>
					<l>Minden karvalyt csővel lesek,</l>
					<l>Hogy békében legyetek</l>
					<l>S több kis lantost költsetek.</l>
				</lg>
				<p>198. Dal.</p>
				<lg>
					<l>A szív minden indúlatja</l>
					<l>Az emberből mást mást tesz:</l>
					<l>Most barommá változtatja,</l>
					<l>Kiből majd meg isten lesz,</l>
					<l>A párducznak s oroszlánynak</l>
					<l>Parancsol most eszével,</l>
					<l>Kit egy vérhab majd zsákba rak</l>
					<l>Lelkével és testével:</l>
					<l>Önmaga meg nem foghatja,</l>
					<l>Az istennek mily állatja; -</l>
					<l>Érző szív te s magas ész,</l>
					<l>Mindég ég rokonja lész.</l>
				</lg>
				<p>199. Dal.</p>
				<lg>
					<l>Az embert, ki kebelében</l>
					<l>Soha tiszta szerelem</l>
					<l>Nem fogamszik, bár fejében</l>
					<l>Sok az ész és értelem;</l>
					<l>Ki a vallást s jámborságot</l>
					<l>Gúnyolja s megneveti,</l>
					<l>Az erkölcsöt s igazságot</l>
					<l>S hazáját nem szereti,</l>
					<l>Az oly embert kerűlni kell:</l>
					<l>Mert élete poklot lehel;</l>
					<l>Mert méreg foly erében,</l>
					<l>S egy ördög ül szivében.</l>
				</lg>
				<p>200. Dal.</p>
				<lg>
					<l>Miket, szívem ömledezvén,</l>
					<l>En-magam-lelt hangokban</l>
					<l>Énekeltem s daloltam én, -</l>
					<l>Nem nagy ész szól azokban:</l>
					<l>Csak természet szüleményi,</l>
					<l>Egyűgyűek szavaim;</l>
					<l>Búm s örömim érzeményi</l>
					<l>Énekeim, dalaim;</l>
					<l>De, ki mind ezt nem érezed</l>
					<l>S talán hiú hangnak veszed, -</l>
					<l>Élelmed a nap alatt</l>
					<l>Csak agyagból kelt falat.</l>
				</lg>
			</div>
		</body>
	</text>
</TEI>
